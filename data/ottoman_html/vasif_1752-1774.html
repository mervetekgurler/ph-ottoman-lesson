<p><span class="font14">BİSMİLLAHİRRAHMÂNÎRRAHÎM</span></p>
<p><span class="font14" style="font-weight:bold;">[M1 2] </span><span class="font14">Dürûd-i nâ-ma‘dûd ve şükr-i müte‘âkibü'l-vürûd ma‘bûdi bi'l-Hakk olan vâcibü'l-vücûd hazretlerine sezâdır ki, ahvâl-i ümem-i mâzıyye ve etvâr-ı milel-i bâliy-yeyi mahall-i ‘ibret-i uli'l-ebsâr ve sebeb-i intibâh-ı sunûf-i ahyâr eyleyüp, mâzîden hâle intikal ile sevâlif-i evzâ‘-i nâsa istidlâl isti‘dâdını efrâd-ı ‘ibâdına i‘tâ ve iczâl ile mücer-reb-i mecârî-yi ahvâl-i rûzgâr ve dânende-i surûf-i kasimetü'z-zuhûr-i edvâr eyledi. Ve ekmel-i salât ve ecmel-i tahiyyât tuhfe-i ravza-i eşref-i mevcûdât kılınur ki, siyer-i bedî‘u'l-eserine sülûk ü iktifâ bâ‘is-i husûl-i fevz dü-serâ ve vesile-i tehzîb-i ahlâk u secâyâdır. Ve âl ü ashâb ve ‘itret ü ahbâbına ihdây-ı tefârîk-ı rızâ kılınur ki, cümlesi reh-nümây-ı câdde-i savâb ve yeke-tâz-ı mizmâr-ı faslu'l-hitâb olmuşlardır.</span></p>
<p><span class="font14">Emmâ ba‘d ma‘lûm ola ki, Kur‘ân-ı ‘azîmü'ş-şân ve ehâdîs-i fahr-i dü-cihândan sonra fenn-i celîl-i târîh, elezz ü etyab-i ‘ulûm ve eşref ü e‘azz-i fünûn olup, şu sebeble ki siyer ve âsâr-ı enbiyây-ı ‘izâmı câmi‘ ve kısas-ı evliyâ ve mülûkü ihtivâ ile mübey-yin-i sevâbik-ı vekayi‘ olduğundan gayri, </span><span class="font14" style="font-weight:bold;">nazım:</span></p>
<p><span class="font14">Îzâ mâ tâle‘a't- târîha şahsun</span></p>
<p><span class="font14">Ra‘e'd-dünyâ ve ebsara külle cîylin<a name="footnote537"></a><sup><a href="#bookmark1879">537</a></sup><sup></sup></span></p>
<p><span class="font14">mefhûmu üzere nazardan ga‘ib niçe havâdis ü menâkıb, dâhil-i zarf-ı ıttılâ‘ ve garâ‘ib-i ahbâr-i cevânib kûşe-gîr-i dehlîz-i semâ‘ olup, ahvâl-i selefe ‘ilme'l-yakın derecesinde vüsûl ve etvâr-ı mahlûkat-ı arzın ve semâvâta vukuf ile ihtibâr-ı itti‘âz<a name="footnote538"></a><sup><a href="#bookmark1880">538</a></sup><sup></sup> mekasıdı ancak bu fenn-i ‘azîzü'l-menâl sebebi ile husûl bulup, ‘ukul-i kasıra erbâbını ‘akl-ı bi'l-meleke mertebesine </span><span class="font14" style="font-weight:bold;">[M1 3] </span><span class="font14">îsâl ve re‘y-i sakım ashâbını rüsûh-i imtihân ve tecribe ile müs-takımü'l-bâl eylediğine binâ’en bu fâyide-i ‘âmmeden havâss-ı nâsı mahrûm, revâ-dâşte-i mülûk-i ‘Arab ve Rûm olmayup, devletlerinde inkılâbât devr-i zemân ile vuku‘yâfte olan keyfiyyâtı refte refte zabt ü tedvîn içün ashâb-ı liyâkatden birer ehl-i hüneri tahsîs ü ta‘yîn eyleyüp, mahsûl-i vakitleri halefden selefe yâdigâr ve selefden halefe reh-âverd-i i‘tibâr olur idi. Devlet-i ‘aliyye-i ebediyyü'l-istimrârda dahi bu fenn-i celîle kemâl mertebe i‘tibâr olunup, her ‘asırda vuku‘ât-ı dîvâniyye ve ‘avârızât-ı mül-kiyye sebt-i sehâyif-i eyyâm ve nakş-i cerâyid-i şühûr u a‘vâm kılınup, mess-i hâcet ile merci‘-i erkân-ı saltanat ve düstûru'l-‘amel-i evliyây-ı devlet olmuş idi. Vaktâ ki nevbet-i hilâfet ve serîr-i saltanat Şehriyâr Keyûmers-sîret nâhîd-tal‘at Behrâm-savlet dîhim-</span></p>
<p><span class="font14">fürûz-i çemen-suffa-i cihân-bânî, pâ-nihâde-i sadr-ı eyvân sâhib-kırânı, vâris-i mülk-i Süleymânî Ferîdûn-ferr ve İskender-i sânî râfi‘-i menâr-ı şerî‘at-ı mutahhara dâfi‘-i hurûş-i cüyûş-i kefere, sultân-ı selâtînü'l-âfâk, sâhibü's-saltanati bi'l-istihkak </span><span class="font14" style="font-style:italic;">hâ’iizü'l<a name="footnote539"></a><sup><a href="#bookmark1881">539</a></sup><sup></sup>-me’âsiri'l-melikiyyeti<sup>2</sup> ve'l-melekiyyeti<sup>3</sup> ellezî ez‘anet li-evâmirihi ve nevâhîhi'l-harekâti’l-felekiyye a‘nî bihı</span><span class="font14"><sup>4</sup> es-Sultân el-Gazî Selîm Hân bin es-Sultân el-Gazî Mustafa Hân bin<sup>5</sup> es-Sultân el-Gazî Ahmed Hân </span><span class="font14" style="font-style:italic;">sebbetallâhü de‘â’ime<sup>6</sup> devlitihi mâ-kerre'l-cedîdân ve kahhere a‘dâ’ed-dîn bi-kerrihi ve savletihî mâ-te‘âkabe'l-melevân</span><span class="font14"><sup>7</sup> hazretlerine sa‘âdet ve ikbâl ile teveccüh ‘umûm-i nâs kudûm-i meyâmin-lüzûm-i şâhâneleriyle kesb-i tena‘‘um ü tereffüh eyledi. Kâffe‘-i umûr-i Devlet-i ‘aliyyelerine kemâ hüve'l-merâm nizâm verdikleri gibi, bu fenn-i şerîfi dahi iltizâm ve ‘asr-ı bâhiru'n-nasrlarında ser-zede-i vukû‘ olan ahvâl ve âsârı zabt etdirmekle ihyâ-yı sünen-i âbâ vü ecdâd-ı ‘izâm buyurduklarından fazla darb-ı nevbet-i Hâkanî ve tulû‘-i bedr-i Devlet-i ‘Osmânî'den bin yüz altmış<sup>8</sup> altı târihlerine gelince vukû‘ât-ı saltanat-ı seniyye biribiri-ne muttasıl ve dest-yârî-yi san‘at-ı tab‘ u temsil ile<sup>9</sup> resîde-i eyâdî-yi şerîf ve hâmil olup, seksen üç<sup>10</sup> târihine gelince on yedi<a name="footnote540"></a><sup><a href="#bookmark1882">540</a></sup><sup></sup> senelik vekayi‘ telef ü zâyi‘ olacak derecelere vâsıl olmağla derdest olan âsâr-ı eslâfdan havâdis-i mezkûre ahsen-i nesak üzere cem‘ ve inşâ‘allahü te‘âlâ vaktiyle temsîl ve tab‘ olunmak, pîrâmen-güzâr-ı tab‘ me‘âlî-neb‘-i Mülûkâne olup, bu hidmet-i seniyyenin ru‘yeti, Devlet-i ‘aliyye-i ebediyyü'l-istimrârlarında hâlâ Vak‘anüvîs ve mübeyyin-i ahvâle<sup>12</sup> her mer‘ûs ve re‘îs olan Tevkî‘i-yi sâbık Ahmed Vâsıf kullarına emr ü tenbîh ve sebk-ı irâde-i menâyih-ifâde-i Tâcdârî'leriyle kadr-i kemterânem terfî‘ ve tenvîh buyurulmağla<sup>13</sup> nutk-bahş-ı </span><span class="font14" style="font-weight:bold;">[M1 4] </span><span class="font14">nev‘-i beşer ve zînet-dih-i<a name="footnote541"></a><sup><a href="#bookmark1883">541</a></sup><sup></sup> dü mühre-i şems ü kamer olan hazret-i kadiyü'l-hâceti ve'l-vatardan isti‘âne vü istimdâd ve maksûda şurû‘ ile ihtiyâr-ı meslek-i iktisâd olundu<a name="footnote542"></a><sup><a href="#bookmark1884">542</a></sup><sup></sup>.</span></p>
<div>
<p><span class="font9">8</span></p>
<p><span class="font9">9</span></p>
<p><span class="font9">10</span></p>
<p><span class="font9">11</span></p>
<p><span class="font9">12</span></p>
<p><span class="font9">13</span></p>
</div><br clear="all">
<p><span class="font14">Vekayi‘-nüvîs ve Teşrîfâtî iken müctâz-ı râh-ı Hicâz olan ‘İzzî Süleyman Efen-di'nin târîhini tezyîl eden Hâkim es-Seyyid Mehmed Efendi<a name="footnote543"></a><sup><a href="#bookmark1885">543</a></sup><sup></sup> hüner<a name="footnote544"></a><sup><a href="#bookmark1886">544</a></sup><sup></sup> ü kemâl ile me‘lûf ve ittılâ‘-ı ‘ulûm ile ma‘rûf<a name="footnote545"></a><sup><a href="#bookmark1887">545</a></sup><sup></sup> iken fenn-i<a name="footnote546"></a><sup><a href="#bookmark1888">546</a></sup><sup></sup> inşâda râcil belki </span><span class="font14" style="font-style:italic;">a„yâ min bâkıl<a name="footnote547"></a><sup><a href="#bookmark1889">547</a></sup></span><span class="font14"><sup></sup> olup, ma‘amâfîh<a name="footnote548"></a><sup><a href="#bookmark1890">548</a></sup><sup></sup> zabt etdiği vekayi‘ dahi ‘azl ü nasb-ı dîvânîden ‘ibâret ve seyyâh tarihi sâhibi Evliyâ Çelebi gibi kezzâbdan rivâyet ile ba‘zı ekasîs ve esbâb-ı vuku‘âtı terk u ihmâl ile muktezayât-ı vakt ü hâli hikâyetden<a name="footnote549"></a><sup><a href="#bookmark1891">549</a></sup><sup></sup> kinâyet olup, mevzû‘-i fenn-i târîh olan sıhhat-i nakl-i fevâyidden hâlî<a name="footnote550"></a><sup><a href="#bookmark1892">550</a></sup><sup></sup> ve ‘ibârât-ı rekîkesi<a name="footnote551"></a><sup><a href="#bookmark1893">551</a></sup><sup></sup> ashâb-ı<a name="footnote552"></a><sup><a href="#bookmark1894">552</a></sup><sup></sup> mütâla‘anın<a name="footnote553"></a><sup><a href="#bookmark1895">553</a></sup><sup></sup> bâ‘is-i seâmet ü melâli olup, bu mülâbese ile<a name="footnote554"></a><sup><a href="#bookmark1896">554</a></sup><sup></sup> târîhinin sinîn ve şühûruna medd-i târ-ı nazar ve tahrîr etdiği vekayi‘ müceddeden kaleme alınup, şâyân-ı nigâh-ı erbâb-ı istidlâl ü nazar kılındığından gayri, târîh-i mezkûrun mutazammın olduğu keyfiyyât ‘ahd-i karîbde vukû‘ bulduğundan, yâd-dâşt olan ahbâr ve erbâb-ı vukufdan ahz ve telakki kılınan âsâr<a name="footnote555"></a><sup><a href="#bookmark1897">555</a></sup><sup></sup> izâfe vü ilhâk olunarak mecelle-i mezkûr tevsî‘<a name="footnote556"></a><sup><a href="#bookmark1898">556</a></sup><sup></sup> ve Hâkim'den sonra tahrîr-i vekayi‘a me‘mûr olan Çeşmî-zâde ve Mûsâ-zâde ve Kudâtdan<a name="footnote557"></a><sup><a href="#bookmark1899">557</a></sup><sup></sup> Behcetî Hasan Efen-di'nin zabt etdikleri vukû‘ât dahi ba‘de't-tenkîh zamm ü ilsâk olunup<a name="footnote558"></a><sup><a href="#bookmark1900">558</a></sup><sup></sup>, ba‘de't-tetmîm hâki ‘atebe-i hazret-i Şehriyârî'ye<a name="footnote559"></a><sup><a href="#bookmark1901">559</a></sup><sup></sup> ‘arz ü takdîm olunup<a name="footnote560"></a><sup><a href="#bookmark1902">560</a></sup><sup></sup>, nazar-ı istihsâna şâyân ve bu mukabelede bu ‘Abd-i kemterlerin mazhar-ı ihsân-ı bî-pâyân buyurdular. Cenâb-ı Rabb-ı müste‘ân sebeb-i emn ü emân olan zât-ı hümâyûnların ilâ inkırâzi'z-zemân zîb-i serîr-i beka ve zindegânî ve sâkinân-ı rub‘-meskûnu ‘ale'l-‘umûm gerden-dâde-i tavk-ı emr ü fermânî eyleye, âmîn<a name="footnote561"></a><sup><a href="#bookmark1903">561</a></sup><sup></sup>.</span></p>
<p><span class="font14">Çünkü târîhden garaz neşr-i fevâ’id ve tayy-ı zevâ’id ve tahrîr-i ehemm ve terk-i mâ-lâ yelzem olduğu müsellemdir. Maksada şurû‘dan mukaddem temeddün ve ictimâ‘ ve lüzûm-i saltanat keyfiyyetlerini şâmil bir mukaddime serd ü beyân ve bu kitâba serlevha vü ‘unvân kılındı.</span></p>
<p><span class="font14">Ma‘lûm ola ki, nev‘-i insâna ictimâ‘ ve temeddün-i zarûridir. Hükemâ, </span><span class="font14" style="font-style:italic;">insân me-deniyyün bi't-tab„<a name="footnote562"></a><sup><a href="#bookmark1904">562</a></sup></span><span class="font14"><sup></sup> derler ve bu ictimâ‘-ı insâniyyeyi murâd ederler ve bu ictimâ‘ ve i‘tilâf olmaksızın nev‘-i insanın hayât ü me‘âşı müte‘assirdir derler ve ıstılahlarında medîne ve memleket ve ‘imâret bu ictimâ‘dan ‘ibâretdir ve bu ma‘nânın beyânı budur ki, Hak sübhânehû ve te‘âlâ hazretleri nev‘-i insânı halk edüp, bir sûret ve keyfiyyet üzere terkîb etmişdir ki hayat ve bekası gıdasız olmaz ve fıtrat-ı asliyye ile ol gıdayı iltimâsa hidâyet edüp, tahsîline kudret verdi. Ammâ nev‘-i beşerden şahs-ı vâhid ol gıdadan muhtâç olduğu kadar şey‘in tahsîline </span><span class="font14" style="font-weight:bold;">[M1 5] </span><span class="font14">yalnız kadir değildir. Ekall-i mâ-yümkin bir günlük gıdasına lazım olan nân ve gayr-i şey‘in husûlüne kati çok sınâ‘ât ve mu‘âlecât ister. Pes iktizâ etdi ki ebnây-ı cinsinden cem‘-i kesîr müctemi‘ olup, kendü-lere ve gayrîlere kifâyet kadarı ve dahi ziyâde kuvvet tahsîli içün birbirlerine mu‘âvenet edeler. Tahsîl-i kuvvetde te‘âvüne muhtâç oldukları gibi libâs ve mesken ve levâzım-ı sâ’irede<a name="footnote563"></a><sup><a href="#bookmark1905">563</a></sup><sup></sup> ve nefislerinden hayvânât-ı sâ’irenin<a name="footnote564"></a><sup><a href="#bookmark1906">564</a></sup><sup></sup> zarar ve ‘udvânın<a name="footnote565"></a><sup><a href="#bookmark1907">565</a></sup><sup></sup> def‘ etmek husûsunda dahi ebnây-ı cinsiyle ictimâ‘ ve isti‘ânete muhtâçlardır. İctimâ‘ ve te‘âvün husûlünde gıda ve libâs ve mesken ve hıfz-ı vücûd içün âlât ve esliha husûle gelüp, nev‘-i insanın hıfz u bekasına te‘alluk eden hikmet-i kâmile-i Rabbâniyye temâm olmuş olur. Bu taf-sîlden fehm olundu ki bu ictimâ‘ ve temeddün nev‘-i insana zarûrîdir. Böyle olmasa vücûd-i insânî kemâle ermeyüp, cenâb-ı Rabbü'l-‘âlemîn ‘âlemi ta‘mîr ve benî ‘âdemi istihlâf eylemek ma‘nâsı ‘alâ vechi'l-kemâl zuhûra gelmez idi. Kaçan ki bu temeddün ve ictimâ‘ takrîr etdiğimiz vech üzere nev‘-i beşere hâsıl olup, ‘imâret-i ‘âlem ve cem‘iyyet-i benî âdem husûle geldi. Yalnız ictimâ‘ ve temeddün dahi mutlaka fesâdı râfi‘ ve salâhı müştemil olamaz. Zirâ tabâyi‘-i hayevâniyyede zulm ü ‘udvân merkûz ve biribirine cevr ü te‘addî eylemek fi'l-asl cibillet-i nüfûsda mermûzdur. Hayvânât-ı ‘uc-me ve behâyim def‘iyçün îcâd ve ittihâz olunan esliha ve âlât nev‘-i beşerden olan eb-nây-ı cinsin ‘udvânı müdâfa‘asına kifâyet etmez. Zîrâ ol âlât cümlesinde bulunmak mümkin değildir. Pes silah ve âlâtdan gayri bir kuvvet ile zabt ü müdâfa‘a olunmak iktizâ etti. Bundan mâ‘adâ tabâyi‘-i nâs muhtelif ve eşhâs-ı insâniyyenin hevâ-yı nefisleri biribirlerine<a name="footnote566"></a><sup><a href="#bookmark1908">566</a></sup><sup></sup> mugayir ve gayr-i mü’telifdir. Her şahsın bir gûne matlûbu ve murâd ü maksûdu olup, nefis murâd ve maksûdunu her ne tarîk ile olursa olsun almak ister. Husûsan nüfûs-i ‘avâm ki gayr-i mühezzeb ve </span><span class="font14" style="font-style:italic;">emmâretün bi's-sû ’</span><span class="font10">2</span><span class="font14">dur. Pes bir nesne iki kimsenin murâdı olıcak arada tenâzü‘ ve tezâhum olup, lâ-cerem fitne<a name="footnote567"></a><sup><a href="#bookmark1909">567</a></sup><sup></sup> vü kıtâl ve ceng ü cidâl vukû‘uyla eşhâs-ı insâniyye biribirini ifnâ vü ihlâk iktizâ edüp, bir şahıs tahsîl etdiği şey‘ </span><span class="font14" style="font-style:italic;">el-Hükmü li-men galebe<a name="footnote568"></a><sup><a href="#bookmark1910">568</a></sup></span><span class="font14"><sup></sup> mazmûnu üzere âhar kimse gasb ü selb edüp, nizâm-ı ictimâ‘ nâ-mümkün ve müte‘assir olsa gerek. Pes bir tedbîr lâzım oldu ki, hem efrâd-ı insânı müctemi‘ ve mütemeddin ve hem ol fesâdât ve mahzûrât eshel ve cehele mündefi‘ u mürtefî‘ ola ve her şahsa mekasıd-ı şehevâniyye ve metâlib-i lâzimesini tahsîl içün bir nesk-i muntazam ve ka‘ide-i muttaride kurulup, metâlibde kimse kahr u galebe ile âharı mâni‘ olmayup, kendüsü </span><span class="font14" style="font-weight:bold;">[M1 6] </span><span class="font14">müstahak olduğu murâdât ve lezzâtına kani‘ ola ve bu siyâset-i ‘uzmâ ve saltanat-ı kübrâdır ki, bununla ictimâ‘ mümkün ve fesâd mündefi‘ olur ve bu siyâset hâsıl olmaz illâ iki şeyle; biri Şerî‘at-ı İlâhiyyedir ki, evâmir ü nevâhî ve zevâcir ü hudûd ve ahkâm ü siyâseti müştemildir ve lâ-büddür ki bu şerî‘atin vâzı‘ ve sâhibi sâ’ir<a name="footnote569"></a><sup><a href="#bookmark1911">569</a></sup><sup></sup> efrâd-ı insâniyyeden vahy ü ilhâmla ve kurb-i mele’-i a‘lâ ile efdal ve mümtâz ola. Zîrâ kâffe-i enâm ve havâss ü ‘avâm herkesin vaz‘ etdiği ahkâm ve siyâsâta itâ‘at ü inkıyâd ve emr etdiğine icâbet ü imtisâl etmezler ve mâdem ki vâzı‘-ı şer‘ olan zât-ı ekmel ol şerî‘ati vahy ü ilhâm ile Rabbü'l-enâm tarafından teb-lîğ etmeye ve kabûl etmeyenleri ‘ukubât ve âlâm ile tahzîr ü tehdîd ve da‘vâsını mu‘cizât-ı bâhirât ve havârik-ı ‘âdât ile tasdîk u te’yîd eylemeye. Kaçan ki şerî‘at-ı Rabbâniyye bu şurût ile temhîd oluna. Cümle benî Âdem tav‘an ev kerhen inkıyâd ederler ve biri dahi hâkim-i mâni‘dir. Ve o kimsedir ki te’yîd-i İlâhiyye ile mümtâz ve tev-fîk-i nâ-mütenâhî ile ser-efrâz ola hem nazm-ı mesâlih-i bilâd ve hem tekmîl-i nüfûs-i ‘ibâd etmeğe kadir ola. Bu şahsa hükemâ, hâkim ‘ale'l-ıtlâk ve ahkâmına sınâ‘at-ı mülk ü saltanat derler.</span></p>
<p><span class="font14">Ve mütee’hirîn ona halîfe ve fi‘line hilâfet derler.</span></p>
<p><span class="font14">Ve Eflâtûn ona müdebbir-i ‘âlem der ve sâdât-ı sûfiyye ona kutb-i ‘âlem ve insân-ı kâmil derler.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
</div><br clear="all">
<p><span class="font14" style="font-style:italic;">Ve</span><span class="font14"> mustalah-ı devletde ona pâdişâh ve şehinşâh ve sınâ‘atına saltanat ve kanûn ve hükûmet derler.</span></p>
<p><span class="font14">Ve mevzû‘-i aslîsi üzere bu vücûdun tedbîr ve hükümeti ‘adl-i mahz olup, tarîk-ı Hak'dan ser-i mû inhırâf etmemekdir. Lâkin ‘adl-i mahz kalîlü'l-meks olup, mebde-i inzâl-i şerî‘at-i mutahharadan elli seneyi tecâvüz etmez. Muhbir-i sâdık ‘aleyhi efdalü's-salâtü ve's-selâm: </span><span class="font14" style="font-style:italic;">“El-hilâfetü ba„dî selâsûne sene”<a name="footnote570"></a><sup><a href="#bookmark1912">570</a></sup></span><span class="font14"><sup></sup> buyurduklarında bu ma‘nâya işâret-i vâzıha vardır<a name="footnote571"></a><sup><a href="#bookmark1913">571</a></sup><sup></sup> derler.</span></p>
<p><span class="font14">İbn Haldûn ‘Unvânü'l-‘İber'de der ki: “Emr-i hilâfet elbette mülk ve saltanata münkalib ola-gelmişdir. Zîrâ ictimâ‘ ve ‘asabiyyet nev‘-i insana emr-i lâzım olup, ‘asa-biyyetin dahi gayeti mülk ve saltanata mü‘eddî olmak ihtiyârî değildir, belki zarûrîyyât-ı terâtîb-i vücûddandır. Cumhûra teklîf olunan umûr belki şerâyi‘ ve diyânât dahi ‘asa-biyyetsiz tetmîm olunmaz. Mutâlebe ve teklîf mesâlihi, kuvvet-i kahire-i ‘asabiyyet ile kemâle erişe-gelmişdir. —</span><span class="font14" style="font-style:italic;">Mâ be„asallâhü nebiyyen illâ fî mene„atin min kavmihî”<a name="footnote572"></a><sup><a href="#bookmark1914">572</a></sup></span><span class="font14"><sup> </sup>hadîs-i şerîfinde bu ma‘nâya delâlet vardır, intehâ.</span></p>
<p><span class="font14">Hülâsa-i kelâm gerek hilâfet ve gerek saltanat, hırâset-i dîn ü dünyada sâhib-i şerî‘at ‘aleyhi efdalü't-tahiyyeye niyâbetden ‘ibâretdir </span><span class="font14" style="font-weight:bold;">[M1 7] </span><span class="font14">ve nev‘-i beşerden vücûdu lâzım olan hâkim-i kahir sâ‘irin üzerine galib ve musallat ve hakkaniyyet üzere hükmünü icrâya ve emr ü nehye kadir gerekdir ki, cümlesi andan havf edüp, nev‘-i beşerden şahs-ı vâhid gayra zulm ve ‘udvân ile haddin tecâvüz etmeye ve cem‘iyyet-i insâniyye bu hâkimin hükmü sebebi ile ber-karar durup, nizâm-ı tabi‘î üzere kâr ü kesb ü me‘âşları ve tevâlüd ü tenâsülleri müyesser ola. Bu ma‘nâya lisân-ı hikmetde mülk ü saltanat derler ve bu ma‘nâyı icrâya tekeffül eden zâta sultân ve padişah derler. Mebde-i vücûdda istihlâf-ı Âdem sırrî ve el-hâletü hâzihî padişahlara zillullâh ve halîfetullâh ‘unvânın ıtlâk ettikleri, bu ma‘nâyı mülâhaza ile âşikâr olur. Nazar-ı dakik ashâbına mütebeyyendir ki nizâm-ı kevn ve bekay-ı vücûd-i insânîye sebeb olan ma‘nâ-yı mezkûr, nev‘-i insânîye hâssa‘-i fıtriyye ve lâzime-i zâtiyyedir.</span></p>
<p><span class="font14">Kibâr-ı müfessirînden niçe muhakkikin </span><span class="font14" style="font-style:italic;">a‘tâ külle şey’in halkahü sümme hedâ<a name="footnote573"></a><sup><a href="#bookmark1915">573</a></sup></span><span class="font14"><sup> </sup>âyet-i kerîmesinde ve </span><span class="font14" style="font-weight:bold;">“Nahle” </span><span class="font14">(arıya) olan vahy-i İlâhî tefsîrinde bu esrâra müte‘allık niçe işârât-ı celîle beyân etmişlerdir. Zenbûr ve cerâd ve ba‘zı devâb ve tuyûr emr-i me‘âş ve def-i mazârr ü inti‘âşda ictimâ‘ ve ittifâk edüp, kendü cinslerinden birine mutî‘ u münkâd olur. Zenbûrda bey dedikleri ki sâ’irden cüsselü ve garîbü'ş-şekl bir zenbûrdur. Sâ‘irin ona itâ‘at ü inkıyâdı ve şem‘ u ‘asel cem‘inde mühendisâne büyût yapmakda ve evlâd peydâ etmekde ve zahîrelerini hıfz u kifâyet vechi üzere tenâvül etmekde ve bevvâb ve saka hizmetlerine ba‘zısı mu‘ayyen olmakda ve yaylak ve kışlak tedbîrinde olan ahvâlleri kütüb-i hikmetde mestûr olduğundan gayri el-ân ol umûra mübâşir ve muttali‘ olanların re‘ye'l-‘ayn meşhûd ve ma‘lûmlarıdır. Ancak bu hâssa-i kâmile insana hâssa-i fıtrıyye olup, kuvvet-i<a name="footnote574"></a><sup><a href="#bookmark1916">574</a></sup><sup></sup> fikriyye ve siyâset-i ‘akliyye ve fünûn-i ta‘lîmiyye ile kuvvetden fi‘le gelüp, müyesser olur. Hükemâ der ki kuvvet-i ‘akliyye ve fikriyyeden hâlî olan hayvânât, nizâm-ı me‘âş ve beka-yı hayatlarıyçün benî nev‘inden birine itâ‘at husûsunda böyle ictimâ‘ ederler iken, eşref-i mahlûkat olan nev‘-i insanı benî nev‘inden olan pâdişâha mutî‘ ve münkad olmamak layık mıdır? Hafî olmaya ki fezâyil-i mülûk-i sütûde-sülûk-i ‘Osmânî — </span><span class="font14" style="font-style:italic;">ce ‘alallâihü devletehüm bâkîhi mâ-yukra üi ve yütlâ es-Seb‘u'l-mesâm”<a name="footnote575"></a><sup><a href="#bookmark1917">575</a></sup></span><span class="font14"><sup></sup> eşref-i menâkıb-i şâhân-ı selef ve bu bâbda sagır u kebîr vâfir mü‘ellef derârî-yi medîhalarına sadef olup, nazm:</span></p>
<p><span class="font14">E‘id zikre ‘Osmân lenâ enne-zekerehü</span></p>
<p><span class="font14">Hüve'l-miskü mâ-kerrertehü yetedavva‘u<a name="footnote576"></a><sup><a href="#bookmark1918">576</a></sup><sup></sup></span></p>
<p><span class="font14">mefhûmu üzere hasâyis-i zâtiyye </span><span class="font14" style="font-weight:bold;">[M1 8] </span><span class="font14">ve mehâyil-i fıtrıyyeleri tetebbû‘ ve istikrâ ile bu mukaddimeye ber-vech-i icmâl zeyl ve ba‘dehû tahrîrine kasd ettiğimiz târîhin bed‘ u şurû‘una meyl olundu.</span></p>
<p><span class="font14">Ma‘lûm ola ki Hulefâ-i râşidîn rıdvânullâhi te‘âlâ ‘aleyhim ecmaîn hazerâtından sonra basît-i gabrâya zıl-efgen-i ‘adl ü dâd olan Şehriyârân-ı cihân-âbâdın efzal ü eşrefi selâtîn-i âl-i ‘Osmân olduğu vâreste-i şübhe vü gümândır. Silsile-i tâhireleri Nûh-i necî ‘alâ nebiyyinâ ve ‘aleyhi's-salâtü ve's-selâm hazretlerine müntehî olunca, mazbût-i ne-seb-nâme nessâbân-ı rûzgâr ve her biri emâret ü saltanatla kâm-kâr oldukları ve âl-i Büveyh ve Fâtımiyyûn ve sâ’irleri<a name="footnote577"></a><sup><a href="#bookmark1919">577</a></sup><sup></sup> gibi meşkûkü'l-asâle olmadıkları, ittifâk-ı mehere-i mü’errihîn ile sübût-yâfte-i ehl-i yakın olmuşdur. Nebiyy-i celîl-i hazret-i İsmâ‘îl'den sonra arz-ı Hicâz'da hayme-nişîn-i emn ü emân olan kabâyilden Benî Cürhüm<a name="footnote578"></a><sup><a href="#bookmark1920">578</a></sup><sup></sup> ve</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
</div><br clear="all">
<p><span class="font14">Kantûra<a name="footnote579"></a><sup><a href="#bookmark1921">579</a></sup><sup></sup> beyninde münâferet ve ‘adâvet vukû‘u hasebiyle o havâlîde herc ü merc emâreleri zuhûr ve cümlesinden selb-i râhat u huzûr eyleyüp, Benî Kantûra diyâr-ı Fâris'e hicret ve Mâhân memleketinde nasb-ı çetr-i tavattun ve ikâmet eylediler.</span></p>
<p><span class="font14">Cedd-i a‘lâ-yı Osmâniyân o kabîle-i celîleden olduğu esahh-ı rivâyet olmağla, </span><span class="font14" style="font-style:italic;">âhiru mâ yemlikü emre ümmetî Benû Kantûra<a name="footnote580"></a><sup><a href="#bookmark1922">580</a></sup></span><span class="font14"><sup></sup> esr-i sıdk muhbiri üzere istimlâk-i emr-i ümmet ile bunlar mübeşşer ve bedr-i münîr saltanatları, ‘ârıza-i üfûl ü zevâlden masûn olup, dâmen-i kıyâmete dek zîver-i evc-i bekâ olacağları muhakkak ve mukarrerdir.</span></p>
<p><span class="font14" style="font-weight:bold;">Tafsîl-i lafz-ı Kantûra: </span><span class="font14">Hüdâvendigâr-ı esbak Sultân Murâd Hân-ı sâlis hazretle-riyçün te’lîf olunan Risâle-i întısâriyye'de<a name="footnote581"></a><sup><a href="#bookmark1923">581</a></sup><sup></sup> ve Müsâmere-i hazret-i Muhyiddîn-i ‘Arabî'de mestûrdur. Tâyife-i ‘Arab sevâhil-i Mora'ya Gaydâ ıtlâk eylediklerine nazaran, ibn Ebî Talha ve Muvakkat Mısrî risâlelerinde, </span><span class="font14" style="font-style:italic;">yeftahü'l-Gaydâ Mehmed bin „Ab-dullah<a name="footnote582"></a><sup><a href="#bookmark1924">582</a></sup></span><span class="font14"><sup></sup> terkîbi karîbü'l‘ahdde Muhsin-zâde'nin Mora'yı fethine işâret-i vâzıha olduğu müsellem-i erbâb-ı hâl ve kütüb-i ehlüllâh bunların ahvâlini şâmil rumûzât ü kinâyât ile mâ-lâ-mâldır.</span></p>
<p><span class="font14">Devlet-i ‘Abbâsiyye mülk ü<a name="footnote583"></a><sup><a href="#bookmark1925">583</a></sup><sup></sup> mâl ve kesret-i ricâl ve füshat-i devlet ve vüs‘at-i memleket ile sahib-i taht ü nigîn ve mahsûd-i mülûk-i pîşîn olmuşlar iken, sadme-i Hülâgû Hânî'den muztarib ve devletleri eyâdî-yi bîgâneye münkalib olup, vak‘a-i fâci‘a-i Timûrî'ye ‘ayn-i ‘ibretle nazar olunsa bu hâdîse-i ‘uzmâdan emerr u eşedd bir musîbet ü belvâ ve niçe<a name="footnote584"></a><sup><a href="#bookmark1926">584</a></sup><sup></sup> devletlerin inkırâz ve izmihlâllerine ‘illet-i akvâ olmuşiken, bu devlet-i kâhire o dâhiyeyi def‘ ile hâlet-i ûlâsını ve giderek </span><span class="font14" style="font-weight:bold;">[M1 9] </span><span class="font14">emr-i saltanat derece-i kus-vâsını bulup, kefere devletleriyle dahi vukü‘ bulan muhârebâtın ba‘zısında ber-muktezây-ı hükm-i kazâ vü kader hudûs eden mehâlik ü hatardan müte‘essir olmayup, kemâl-i gayret ve hamiyyet ile telâfî-yi mâ-fâte himmet ve tekmîl-i nâmûs-i saltanat ede-geldikleri mesbût-i sahîfe-i ezhân-ı erbâb-ı basîretdir.</span></p>
<p><span class="font14">Mülûk-i sâlife ihtiyâr-ı te‘azzüz-i nefs ile mânend-i bîve-zenân sâyesinden tersân olarak, ednâ mülke kanâ‘at ve hem-civârları olan akviyây-ı mülûke müdârâ ve ‘ırz-ı furûtenî vü istikânet edüp, havâkm-i ‘Osmâniyye: </span><span class="font14" style="font-style:italic;">Câhidû fî sebîlillâhi hakka cihâdih<a name="footnote585"></a><sup><a href="#bookmark1927">585</a></sup><sup> </sup></span><span class="font14">emrine her bâr imtisâl ve karîb ü ba‘îd ve za‘îf ü şedîd demeyüp, mücâhede-i ehl-i küfr ü dalâl ile iştiğal ve eser-i, </span><span class="font14" style="font-style:italic;">el-cihâdü hilkatî ve hirfetî<a name="footnote586"></a><sup><a href="#bookmark1928">586</a></sup></span><span class="font14"><sup></sup> medlûlünü </span><span class="font14" style="font-style:italic;">bi'l-gudüvvi ve'l-âsâl<a name="footnote587"></a><sup><a href="#bookmark1929">587</a></sup></span><span class="font14"><sup> </sup>semîr-i bâl edüp, niçe sanâdîd ve kurûm-i küffârın dârü'l-mülklerini kuvvet-i seyfiyye ile zabt ve mülklerine ilhâk ve şe‘âyir-i İslâmiyye'yi izhâr ile âfitâb-ı nûr-i Muham-medî'yi işrâk etmişlerdir.</span></p>
<p><a name="bookmark1930"></a><span class="font14">Feth-i Kostantıniyye hakkında vârid olan eser sebebi ile ‘uzemây-ı mülûk-i İslâmiyye bu beşârete mazhar olmağa mugrem ü dil-dâde ve bu şâhid-i ‘asîru'l-visâle ‘âşık-ı üftâde olup, bezl-i tâb ü tüvân ve sevk-i ceyş-i girân ile ifrâğ-ı cehd-i bî-pâyân etmişler iken, bu ni‘met-i ‘azîme birine müyesser olmayup, bu Devlet-i ebed-müddet'e mukadder olduğu fahr u mübâhâta sezâ ve mülûke tefevvuk iddi‘âsına dâyir bir ma‘nâdır. Selâtîn-i mâziyenin ‘e‘imme-i müctehidîn ve selef-i sâlihîn haklarında vâki‘ olan cevr ü ezâ ve tahkir u izdirâları ve sâdât-ı kirâm ve sâ’ir<a name="footnote588"></a><sup><a href="#bookmark1931">588</a></sup><sup></sup> ‘ulemây-ı a‘lâma olan tahfîf kadar ve habs ü gadr mu‘âmeleleri meşhûr u mütevâtir olup, bu Devlet-i ebediy-yü'l-istimrârın ‘ulemâ ve sâdât haklarında cilve-ger olan i‘tibâr ve rağbet ü meyl ve hürmetleri zâhir olup, şöyle ki ‘ulemâya ta‘yîn-i hudûd u merâtib ve tevcîh-i mehâkim ve menâsıb eylediklerinden gayri </span><span class="font14" style="font-style:italic;">Kul lâ-es’elüküm ‘aleyye ecran ille'l-meveddete fi'l-kurbâ<a name="footnote589"></a><sup><a href="#bookmark1932">589</a></sup></span><span class="font14"><sup></sup> şânlarında nâzil olan sâdât-ı kirâma ta‘yîn-i vezâyif ve revâtib edüp, cümlesi refâh-ı hâl ve ferâğ-ı bâl ile du‘ây-ı Devlet-i ebed-kıyâma muvâzıb olmuşlardır.</span></p>
<h2><a name="bookmark84"></a><span class="font14" style="font-weight:bold;"><a name="bookmark1933"></a>Fâtih-i memâlik-i ekser-i düvel olan Sultân Selîm-i Evvel</span></h2>
<p><span class="font14">Memleket-i Mısır'da tefer‘un eden Melik Gavri'nin bâ‘is-i îcâd-ı rafz ve ilhâd olan Şâh İsmâ‘îl ile ittihâdını tahkik ve mukaddimât-ı müberhene ve tedbîrât-ı müstahsene ile miyânelerini tefrîk edemeyüp, encâm-ı kâr Mercidâbık nâm mahalde tekabül-i saf-feyn vukû‘uyla câme-i hayâtını temzîk eyledikde, ba‘zı mahallere zabt eylediği evkafı ‘ulemây-ı vakt ilga içün müte‘addid fetvâ vermişler iken, kemâl-i mürüvvet-i Mülûkâne'lerinden evkafları ibka ve idrârât ve vezâyifi verilmek </span><span class="font14" style="font-weight:bold;">[M1 10] </span><span class="font14">zımnında emr-i celîli'l-fehvâ i‘tâ bu hâssa dahi sâ’ir<a name="footnote590"></a><sup><a href="#bookmark1934">590</a></sup><sup></sup> devletlerde bulunmadığı gün gibi zâhir ü hüveydâdır.</span></p>
<p><span class="font14">Haremeyn-i şerîfeyne etdikleri ta‘zîm ü tevkır ve o mübârek buk‘alarda emr-i binâya ve icrây-ı mâye refte refte sarf eyledikleri mâl-ı vefîrden başka e‘imme vü hu-tebâ ve fukarâ vü zu‘afâ ve mücâvirîn ü mesâkîne beher sâl irsâl eyledikleri emvâl ü gılâl ve deryây-ı ‘atâlarından guref içün her sene Âsitâne-i sa‘âdetlerine vürûd eden sâdât ve erbâb-ı hâcâta verdikleri kisvet ve dînâr ve Şâm havâlîsinden ve âhar mahallerden tertîb buyurdukları vezâyif-i bîş-şumâr-ı nâ-güncâ-yı havsala-i muhâsibân-ı rûzgârdır.</span></p>
<p><a name="bookmark1935"></a><span class="font14"><a name="bookmark1936"></a>Hazâyin ü emvâl ve masraf hatt ü tirhâl cihetleriyle dahi mülûk-i sâlifeye te-favvukları derkâr ve senevî sunûf-i askerîye yalnız on iki bin kîseye karîb mevâcib verdikleri, muhayyer-i ‘ukul-i uli'l-ebsârdır. Mülûk-i Mısriyye'den Ahmed bin Tolun ve si‘at-i mülk ile beyne'n-nâs kadri efzûn ve müddet-i medîd taht-gâhı Mısır'da emr u hükmü nefâze-makrûn iken, ba‘de'l-vefât iki küre yüz bin altûn terk eylediğini müverrihler, nâdire-i zemândan ta‘dâd etmişlerdir. Devlet-i ebed-müddet vüzerâsının ve ‘ummâl ve tüccarının bundan ziyâde şey‘i terk eyledikleri hezâr bâr sâmi‘a-güzâr ol-muşdur. Bin seksen târîhinde Özbek Hânı'ndan Devlet-i ‘aliyye'ye elçi gelüp, Tersâne-i ‘âmire'yi temâşâ eyledikde, mesârif-i donanma bu vakte nisbetle ekall-i kalîl iken, —Devletimizin îrâdı bu donanma mesârıfına vefâ etmez” dediği menkuldür. Hülâsa-i kelâm bu devlet-i ebed-kıyâmın mehâsini kalem ile ta‘bîr ve lisân ile takrîr mümkin olmayup, bir nebzesiyle iktifâ ve </span><span class="font14" style="font-style:italic;">hayru'l-kelâmi mâ-kalle ve delle<a name="footnote591"></a><sup><a href="#bookmark1937">591</a></sup></span><span class="font14"><sup></sup> tarîkasına iktifâ olundu.</span></p>
<p><span class="font15" style="font-weight:bold;">VEKÂYİ„-İ SENE SİTTE VE SİTTÎN VE Mİ’ETE<a name="footnote592"></a><sup><a href="#bookmark1938">592</a></sup></span><span class="font4"><sup></sup> </span><span class="font15" style="font-weight:bold;">VE ELF</span></p>
<h2><a name="bookmark86"></a><span class="font14" style="font-weight:bold;"><a name="bookmark1939"></a>„Azl ü nasb-ı Kethudây-ı hazret-i Sadr-ı „âlî ve nef-yi selef-i o be-Edirne ve tevcîh-i Emânet-i Tersâne</span></h2>
<p><span class="font14">Sadr-ı a‘zam Kethudâsı Nazîf Mustafa Efendi ki, târîh sahibi Râşid Efendi İran'a Sefîr nasb olundukda ma‘iyyetiyle revân ve bu sebeble pâ-nihâde-i merkez-i tea‘ayyün ü şân olup, giderek rüteb-i devleti ihrâz ve Sadr-ı a‘zam Kethudâlığı'yle mümtâz olmu-<a name="bookmark1940"></a>şidi. Muharremü'l-harâmın onuncu günü<a name="footnote593"></a><sup><a href="#bookmark1941">593</a></sup><sup></sup> Kethudâlık mesnedinden dûr ve Tersâne-i ‘âmire Emîni olan ‘İzzet ‘Ali Paşa kayını Mustafa Beyefendi o câh-ı refî‘ ile mesrûr olup, selefi ‘alâ tarîki'n-nefy Edirne'de ikamete me’mûr ve sâbıka Yeniçeri Kâtibi Re’îs Mustafa Efendi'nin dâmâdı Bekir Efendi Tersâne Emâneti ile nâyil-i etemm-i hubûr oldu.</span></p>
<h2><a name="bookmark87"></a><span class="font14" style="font-weight:bold;"><a name="bookmark1942"></a>Tevcîhât-ı vüzerây-ı „izâm [M1 11]</span></h2>
<p><a name="bookmark1943"></a><span class="font14">Mâh-ı saferin onuncu günü<a name="footnote594"></a><sup><a href="#bookmark1944">594</a></sup><sup></sup> kal‘ası muhâfazası şartıyla Kandiye Eyâleti, sâbıka İnebahtı Muhâfızı Vezîr Turak Mehmed<a name="footnote595"></a><sup><a href="#bookmark1945">595</a></sup><sup></sup> Paşa'ya ve İnebahtı selefi Vezîr Mustafa Pa-şa'ya ve Eyâlet-i Özi Vezîr el-Hâc Ahmed Paşa'ya ve Hotin muhâfazası, selefi Muhsin-zâde Vezîr Mehmed Paşa'ya tevcîh ve ihsân ve ol bâbda her birine başka başka ısdâr-ı emr-i celîlü'ş-şân kılındı.</span></p>
<h2><a name="bookmark88"></a><span class="font14" style="font-weight:bold;"><a name="bookmark1946"></a>Tevcîhât-ı „ilmiyye</span></h2>
<p><a name="bookmark1947"></a><span class="font14">Mısr-ı Kahire Kazâsı sâl-i mezkûr cumâdelâhıresi gurresinden<a name="footnote596"></a><sup><a href="#bookmark1948">596</a></sup><sup></sup> zabt şartıyla sâbıka Haleb Kâdısı Mehmed Emîn Efendi'ye ve Galata Kazâsı, yine târîh-i mezkûrdan<a name="footnote597"></a><sup><a href="#bookmark1949">597</a></sup><sup> </sup>İbrâhîm Efendi'ye ve Halebü'ş-şehbâ Kazâsı, kezâlik târîh-i mezbûrdan<a name="footnote598"></a><sup><a href="#bookmark1950">598</a></sup><sup></sup> Kara Çelebi-zâde Derviş Mustafa Efendi'ye ve İzmir Kazâsı recebü'l-ferd gurresinden<a name="footnote599"></a><sup><a href="#bookmark1951">599</a></sup><sup></sup> mutasarrıf olmak şartıyla fuhûl-i ‘ulemâdan Akkermânî Mehmed Efendi'ye ve Yeni-şehir Kazâsı, târîh-i mezbûrdan<a name="footnote600"></a><sup><a href="#bookmark1952">600</a></sup><sup></sup> Mehmed Rızâ Efendi'ye tevcîh ü ihsân ve sunûf-i ‘avâtıf-ı şâhâne ile cümlesi ferhân kılındı.</span></p>
<p><span class="font14" style="font-weight:bold;">Mîr-i mîrân-şüden-i Ser-çavuşân-ı Dîvân-ı hümâyûn ve tevcîhât-ı sâ’ire<a name="footnote601"></a><sup><a href="#bookmark1953">601</a></sup></span><span class="font14"><sup></sup></span></p>
<p><span class="font14">Bir müddetden berü Çavuş-başı olup, fi'l-asl maskat-ı re’s olan Bosna'da vukû‘ bulan ihtilâle nizâm vermek üzere ‘unvân-ı mezkûr ile o cânibe me‘mûr olan Mehmed Ağa, rızây-ı devlete muvâfık harekâta mazhar ve Bosna taraflarında olan ihtilâlâtı def‘ ile şâyân-ı nazar-ı iksîr-eser olup, işbu saferu'l-hayrın üçüncü günü<a name="footnote602"></a><sup><a href="#bookmark1954">602</a></sup><sup></sup> rütbe-i Mîr-i mîrânî'ye ıs‘âd ve Bosna Eyâleti ile manzûme-i ikbâli müstezâd kılındı. Münhal olan Çavuş-başılık ile Dergâh-ı ‘âlî kapucu-başılarından olup, hâlâ Sipâh Ağası Aydın Mu-<a name="bookmark90"></a>hassılı ‘Abdullah Paşa-zâde el-Hâc ‘Abdullatif Bey mâh-ı mezkûrun yirmi altıncı günü<a name="footnote603"></a><sup><a href="#bookmark1955">603</a></sup><sup> </sup>mükerrem ve Sipâh Ağalığı'yle Kapucular Kethudâsı vekîli Ser-bostâniyân-ı sâbık el-Hâc Hüseyin Ağa'nın dâyire‘-i ihtişâmı muntazam oldu. Yevm-i mezkûrda Darb-hâne Emâneti mutasarrıfı ‘Abdullah Efendi'ye ve Matbah-ı ‘Âmire Emâneti, mutasarrıfı Mehmed Emîn Ağa-zâde Hüseyin Ağa'ya ve Gümrük Emâneti, es-Seyyid İshak Ağa'ya ve Masraf-ı Şehriyârî Kitâbeti, mutasarrıfı İbrâhîm Efendi'ye ibka ve dağdağa-i ‘azl-i nâ-be-hengâmdan cümlesi vâreste vü rehâ kılındı.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
<p><span class="font9">6</span></p>
<p><span class="font9">7</span></p>
<p><span class="font9">8</span></p>
<p><span class="font9">9</span></p>
<p><span class="font9">10</span></p>
</div><br clear="all">
<h2><a name="bookmark1956"></a><span class="font14" style="font-weight:bold;"><a name="bookmark1957"></a>Tevcîh-i pâyehâ be-„ulemâ ve tevcîh-i Kazâ-i Mekke ve Medîne ve Mevleviyyet-i sâ’ire</span><span class="font14"><sup>2</sup></span></h2>
<p><a name="bookmark1958"></a><span class="font14">Sâbıka Şam Kadısı Paşmakcı-zâde es-Seyyid Mehmed Efendi'ye ve Edirne Pâye-si'yle Burusa Kadısı olan Fetvâ Emîni Mehmed Efendi'ye rebî‘ulevvelin on beşinci gü-nü<sup>3</sup> târîhiyle Mekke-i mükerreme pâyeleri verilüp, Mekke-i mükerreme Kazâsı, altmış yedi muharreminden zabt şartıyla </span><span class="font14" style="font-weight:bold;">[M1 12] </span><span class="font14">sâbıka Mısır Kadısı Mehmed Emîn Efendi'ye ihsân ve Medîne-i münevvere Kazâsı'yla târîh-i mezkûrdan<sup>4</sup> mutasarrıf olmak üzere sâbıka Edirne Kadısı Yahyâ Sıddîk Efendi kâm-rân kılınup, sâbıka Filibe Kadısı ‘Ali Efendi receb gurresinden<sup>5</sup> Kudüs'e Kadı ve Süleymâniyye Müderrisi Şâmî Efendi Kazâ-i Âmid'e râzı ve Selânik Kazâsı'yla zilka‘de gurresinden<sup>6</sup> zabt etmek üzere Neylî-zâde Mehmed Hamîd Efendi dilşâd ve bunlar dahi hân-ı vesî‘u'n-nevâl-i pâdişâhîden hisse-mend-i nevâle-i murâd oldular.</span></p>
<h2><a name="bookmark92"></a><span class="font14" style="font-weight:bold;"><a name="bookmark1959"></a>İhsân-ı Vezâret be-Mîr-i mîrân-ı Bosna ve vukü„-i tevcîhât-ı cüz’iyye</span></h2>
<p><span class="font14">Bundan akdem Mîr-i mirânlık ile Bosna'ya Vâlî ve âfitâb-ı ‘âlem-tâb-ı cihândâriy-le bedr-i ikbâli mütelâlî olan Mehmed Paşa'nın her ne kadar ‘inde'l-ehâlî kadri ‘âlî ise dahi bir müddetden berü Bosna halkı vilâyet-i vüzerây-ı ‘izâm i‘tilâf ve Mîr-i mîrânlık ile memleketlerine tevârüd edenleri istihfâf eyleyecekleri vârid-i hâtır-ı ekâbir olduğundan gayri, mûmâ ileyhin dahi rütbe‘-i vâlây-ı Vezâret'e ehliyyeti zâhir olup, işbu cumâdelâhire gurresinde<sup>7</sup> rütbe-i Vezâret'le ibcâl ve ser-â-sere dûhte tarafına bir sevb-i semmûr irsâl olundu. Yevm-i mezkûrda sâbıka Karaman Vâlîsi Şehsuvâr-zâde Vezîr Mustafa Paşa'ya Eğriboz muhâfazası tevcîh ve selefi Vezîr Mustafa Paşa Karaman Eyâleti ile terfîh olundu.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
<p><span class="font9">6</span></p>
<p><span class="font9">7</span></p>
</div><br clear="all">
<p><span class="font12">26 Safer 1166 = 2 Ocak 1753 Salı.</span></p>
<p><span class="font12">sâ’ire K1 : sâyire M1, B1, H.</span></p>
<p><span class="font12">15 Rebî‘ulevvel 1166 = 20 Ocak 1753 Cumartesi.</span></p>
<p><span class="font12">15 Rebî‘ulevvel 1166 = 20 Ocak 1753 Cumartesi.</span></p>
<ul style="list-style:none;"><li>
<p><span class="font12">1 Receb 1166 = 4 Mayıs 1753 Cuma.</span></p></li></ul>
<p><span class="font12">1 Zilka‘de 1166 = 30 Ağustos 1753 Perşembe.</span></p>
<h2><a name="bookmark93"></a><span class="font14" style="font-weight:bold;"><a name="bookmark1960"></a>İhsân-ı Vezâret be-Kapudan Mehmed Paşa</span></h2>
<p><a name="bookmark1961"></a><span class="font14"><a name="bookmark1962"></a>Mukaddemâ deryâya Kapudan ve bahr-ı bî-pâyân-ı Hakk'a galtân olan Süleyman Paşa'nın necl-i necîbi Mehmed Beyefendi fi'l-asl ümerâ’-i deryâdan olup, âsâr-ı istihkak nâsıye-i hâlinde be-dîdâr olduğundan, bir zemân Tersâne Kethudâlığı'nda istihdâm ve ba‘dehû Deryâ Kapudanlığı inzımâmiyle dâhil-i dâyire-i Mîr-i mîrân-ı kirâm olmuşidi. Vezâret'e liyâkati tavr u hareketinden ma‘lûm ve umûr-i Donanma-yı hümâyûn'da ibrâz-ı me‘âsir-i cemîle eyleyeceği mebâdî-yi hâlinden meczûm olduğundan, hakkında nazar-ı ‘âtıfet-i Cihânbânî erzânî kılınup, şehr-i mezkûrun yirmi ikinci hamîs günü<a name="footnote604"></a><sup><a href="#bookmark1963">604</a></sup><sup></sup> kapuya da‘vet ve menkib-i istihkakına ilbâs-ı ferve-i Vezâret kılınup, iki günden sonra yâverî’-i nesîm-i Tevfik ile Donanma-yı hümâyûnu alup, Ak-deniz'e doğru bâdbân-güşây-ı ‘azîmet oldu. Müşârun ileyh sâbıka Sadr-ı a‘zam ve câme-i vücûd-i bihbûdu tırâz-ı me-lekiyyet ile mu‘allem olan<a name="footnote605"></a><sup><a href="#bookmark1964">605</a></sup><sup></sup> zât-ı mükerrem olup, el-yevm çeşme-sâr-ı hayâtdan müte-reşşif-i zülâl-i zindegânî ve harmen-i ‘ömr-i ‘azîzden dâne çîn-i kısmet-i Rabbânî'dir.</span></p>
<h2><a name="bookmark94"></a><span class="font14" style="font-weight:bold;"><a name="bookmark1965"></a>İhrâc-ı Surre-i hümâyûn</span></h2>
<p><a name="bookmark1966"></a><span class="font14">Beher sâl-i ferhunde-fâlde ihrâcı kanûn olan Surre-i hümâyûn </span><span class="font14" style="font-weight:bold;">[M1 13] </span><span class="font14">işbu re-cebü'l-ferdin sekizinci günü<a name="footnote606"></a><sup><a href="#bookmark1967">606</a></sup><sup></sup> Silahdâr Ocağı kethudâlarından olup, bu def‘a Surre Emîni nasb olunan Zeytûnî Mehmed Ağa'ya teslîm ve Emîn-i mezkûr Üsküdar'da birkaç gün umûrunu tanzîm ve o tarîk-ı sa‘âdet-refîka tevcîh-i veche-i<a name="footnote607"></a><sup><a href="#bookmark1968">607</a></sup><sup></sup> ta‘zîm eyledi.</span></p>
<h2><a name="bookmark95"></a><span class="font14" style="font-weight:bold;"><a name="bookmark1969"></a>Ziyâfet-i Ser-bostâniyân der-çerâgâh-ı İbrâhîm Ağa</span></h2>
<p><a name="bookmark1970"></a><span class="font14">Mahall-i mezkûr mevsim-i behârda reşk-endâz-ı çemen-zâr-ı na‘îm ve mehebb-i bâd-ı cân<a name="footnote608"></a><sup><a href="#bookmark1971">608</a></sup><sup></sup>-fezâ-yı nesîm olduğuna binâ’en, mandıra münâsebetiyle Ser-bostâniyân-ı hâssa tarafından tertîb-i ziyâfet ve mütekarib-i resm ü ‘âdet olmağla, Şehriyâr-ı bende-nüvâz ol cây-ı dil-güşâya sâye-bahş-ı şevket ü i‘zâz olup, tenâvül-i ta‘âm ‘akabinde serây-ı dil-ârâm-ı Mülûkâne lerine hirâm buyurdular.</span></p>
<h2><a name="bookmark96"></a><span class="font14" style="font-weight:bold;"><a name="bookmark1972"></a>Tevcîhât-ı vüzerây-ı „izâm ve Mîr-i mîrân-ı kirâm</span></h2>
<p><span class="font14">Şehr-i mezkûrun on birinci günü<a name="footnote609"></a><sup><a href="#bookmark1973">609</a></sup><sup></sup> Diyârbekir Vâlîsi olan Çeteci Vezîr ‘Abdullah Paşa'ya Anadolu Eyâleti ve sâbıka Karaman Vâlisi Şehsuvâr-zâde Vezîr Mustafa Pa-şa'ya Diyârbekir Eyâleti ve sâbıka İç-il Sancağı Mutasarrıfı Vezîr Çelik Mehmed Pa-şa'ya Adana Eyâleti ve selefi Vezîr Küçük Mustafa Paşa'ya ber-vech-i arpalık İç-il Sancağı tevcîh olunup, mîr-i mîrândan Bektaş Paşa'ya Bosna Kilisi ber-vech-i mansıb <a name="bookmark1974"></a>ma‘aş tahsîs ve selefi Îsmâ‘îl Paşa ismine Prizrin Sancağı tansîs ve ‘Alâ’iyye ile Ebûbe-kir Paşa hurrem ve Yanya Sancağı ibkâsıyla Selmân Paşa mükerrem oldu.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
<p><span class="font9">6</span></p>
</div><br clear="all">
<h2><a name="bookmark97"></a><span class="font14" style="font-weight:bold;"><a name="bookmark1975"></a>Nakl-i Hümâyûn be-Sâhil-serây-ı Vâlide Sultân</span></h2>
<p><a name="bookmark1976"></a><span class="font14">Feyz-nâmiye-i behâr deşt ü sahrâyı nümûne nümây-ı gülzâr eylediğine binâ‘en, tab‘-ı hümâyûnda nakle hâhiş ve şevk-i cevelân ve darîh-i hazret-i Hâlid etrâfı bu evânda ahad-i çârum-i cinân-ı<a name="footnote610"></a><sup><a href="#bookmark1977">610</a></sup><sup></sup> cihân olduğundan gayri, iftitâh-ı nakl o mahall-i feyz-bahş ile hâsıl olmak kasdıyla işbu recebü'l-ferdin on üçüncü pençşenbih günü<a name="footnote611"></a><sup><a href="#bookmark1978">611</a></sup><sup></sup> civâr-ı hazret-i Ebî Eyyüb Ensârî'de vâki‘ Vâlide Sultân Sahil-serâyı'nı bi'd-devleti ve'l-ikbâl teşrîf ve fukarâ ve zu‘âfâsını ‘atâyâ-yı şâhâneleriyle ignâ vü taltîf buyurdular.</span></p>
<h2><a name="bookmark98"></a><span class="font14" style="font-weight:bold;"><a name="bookmark1979"></a>Fevt-i Muhâfız-ı Belgrad</span></h2>
<p><a name="bookmark1980"></a><span class="font14">Dârü'l-cihâd olan Belgrad Vâlîsi Vezîr ‘Abdulganî Paşa bir müddet hummâya mübtelâ ve hulûl-i ecel-i mev‘ûduyla reh-rev-i vâdî-yi beka olup, münhal olan mansıbı, münâsebet-i civâriyyet ile Vidin Muhâfızı Vezîr Nu‘mân Paşa'ya ve Vidin muhâfazası Vezîr Yahyâ Paşa'ya ve Eğriboz Sancağı Înebahtı Muhâfızı Vezîr Mustafa Paşa'ya ve Înebahtı Mîr-i mîrândan Kaplan Paşa'ya şehr-i mezkûrun on yedinci günü<a name="footnote612"></a><sup><a href="#bookmark1981">612</a></sup><sup></sup> tevcîh olunup, ol bâbda ısdâr-ı misâl ve mansıblarına ‘azîmetleri isti‘câl olundu.</span></p>
<h2><a name="bookmark99"></a><span class="font14" style="font-weight:bold;"><a name="bookmark1982"></a>Ziyâfet-i Mirahûr-i<a name="footnote613"></a><sup><a href="#bookmark1983">613</a></sup></span><span class="font14"><sup></sup> </span><span class="font14" style="font-weight:bold;">Evvel</span></h2>
<p><a name="bookmark1984"></a><span class="font14">Istabl-ı hâssada mevcûd huyûl-i sâfinâtın </span><span class="font14" style="font-weight:bold;">[M1 14] </span><span class="font14">çerâgâh-ı Kağıdhâne'ye tesrîhi vakti hulûl ve yevm-i mezkûrda Mîrahûr-i Evvel olanlar tarafından icrây-ı resm-i çeşn ü ziyâfet ‘âdet olduğuna binâ’en, şehr-i mezkûrun on yedinci günü<a name="footnote614"></a><sup><a href="#bookmark1985">614</a></sup><sup></sup> Şehriyâr-ı Mahmûdü'l-hısâl zevrak-süvâr-ı iclâl ve Mîrahûr Köşkü'ne sâye-bahş-ı ikbâl ve andan Sa‘dabâd'a teveccüh ve istîfây-ı kemâl-i inbisât ve tenezzüh ‘akıbinde tenâvül-i et‘ime gûnâ gûn ve istima‘-ı eganî-yi neşât-efzûn maslahatı tekmîl ve Mîrahûr-i Evvel tarafından resm olan esb-i dil-keş-hırâm ve sâ’ir<a name="footnote615"></a><sup><a href="#bookmark1986">615</a></sup><sup></sup> tuhaf-i nâdire-i eyyâm keşîde-i sâha-i Pâdişâh-ı enâm kılınup, vakt-i şâm Sâhil-serây-ı Vâlide Sultân'a ‘atf-ı zimâm-ı ‘izz ü ihtişâm buyurdular.</span></p>
<h2><a name="bookmark100"></a><span class="font14" style="font-weight:bold;"><a name="bookmark1987"></a>Nakl-i hümâyûn be-Sâhil serây-ı Beşiktaş</span></h2>
<p><span class="font14">Hidîv-i vâlâ-menkabet birkaç gün Vâlide Sultân Sâhil-serâyı'nda zânû-zede-i visâde-i ikamet ve civârda vâki‘ mütenezzihâtda berren ve bahran zevk u râhât edüp, mahall-i mezkûrdan istîfây-ı hazz ile Sâhil-serây-ı Beşiktâş'a meyl ü rağbet buyurmala<a name="bookmark1988"></a>rıyla, mâh-ı recebü'l-ferdin yirmi ikinci cum‘a günü<a name="footnote616"></a><sup><a href="#bookmark1989">616</a></sup><sup></sup> o makam-ı dilârâdan Beşiktaş Se-rayı'na nakl ü hareket buyurdular.</span></p>
<h2><a name="bookmark101"></a><span class="font14" style="font-weight:bold;"><a name="bookmark1990"></a>Tevcîhât-ı cüz’iyye</span></h2>
<p><a name="bookmark1991"></a><span class="font14">Mîr-i mîrândan Ada Kal‘ası Muhâfızı Bosnevî Mehmed Paşa nûş-i şerbet-i ecel ve mansıbı münhal olmağla, Ada muhâfazasına Bender'den ma‘zûl Seyyid Mehmed Paşa mevsûl ve Musul Eyâleti'yle Şehrizor Beylerbeyisi Mehmed Paşa memnûn ve selefi Receb Paşa'nın Şehrizor Eyâleti'yle kadri efzûn oldu.</span></p>
<h2><a name="bookmark102"></a><span class="font14" style="font-weight:bold;"><a name="bookmark1992"></a>„Azl-i BaşbâkT-kulu</span></h2>
<p><a name="bookmark1993"></a><span class="font14">Hasan Paşa dâmâdı Kapucu-başı ‘Abdî Ağa zımnen istiskal ve ma‘nen cibâyet-i emvâl dâ‘iyesiyle cânib-i Mısır'a irsâl olunup, evâyil-i şa‘bânda<a name="footnote617"></a><sup><a href="#bookmark1994">617</a></sup><sup></sup> mansıbı ile ‘İvaz Paşa-zâde ‘Ali Bey makzıyyü'l-âmâl oldu.</span></p>
<h2><a name="bookmark103"></a><span class="font14" style="font-weight:bold;"><a name="bookmark1995"></a>Zikr-i ta„mîr-i Câmi„-i Kurşunlu-mahzen</span></h2>
<p><span class="font14">Hicret-i Nebeviyye'nin yüzüncü senesi ‘alâ rivâyetin gümâştegân-ı Benî Ümeyye Galata'yı feth ve câmi‘-i mezkûru binâ ve derûnunda ferâyiz-i hamseyi edâ ve surûf-i rûzgâr ile o mahall-i müteyemmen edevât ü âlâta mahzen olmuşidi. Altmış beş senesi şa‘bânında<a name="footnote618"></a><sup><a href="#bookmark1996">618</a></sup><sup></sup> Şâm-ı şerîf'den Şeyh Murâd-zâde Şeyh Mehmed Efendi Âsitâne'de pederini ziyâret ve sıla-i rahim şerâyitine ri‘âyet içün ibtidâ Üsküdar'da ve ba‘dehû Galata'ya pâ-nihâde-i ‘izz ü temkîn ve makam-ı mezkûrun târîh-i mezkûrda câmi‘ olduğun keşf ü işâret ile ta‘yîn edüp, taraf-ı saltanata binâsını tergıb ve fezâyilini tefrî‘ ve tebvîb edüp, işâretlerine mebnî mahall-i mezkûrun binâsına mübâşeret ve dokuz mâh murûrunda secde-gâh-ı ehl-i sünnet ve cemâ‘at kılınup, vaz‘-ı kürsî vü minber ve ta‘yîn-i evkaf-ı evfer ile Şehriyâr-ı İskender-fer tahsîl-i </span><span class="font14" style="font-weight:bold;">[M1 15] </span><span class="font14">mesûbât ve kesb-i hasenât eylediler. İştigal-i emr-i binâ hılâlinde ba‘zı merâkid müşâhede ve Şeyh-i müşârun ileyh tahkiki ile ba‘zı kibâr mezârı olduğu ifâde olunup, fi'l-hâl vaz‘-ı sandûka ve ‘alâmet ve ziyâret-gâh-ı erbâb-ı hâcet kılındı. Câmi‘-i mezkûrun itmâmına Hâkim-i merhûmun söylediği târîhdir:</span></p>
<p><span class="font14">Pâk ü zîbâ câmi‘-i Sultân Mahmûdü'l-hısâl (</span><span class="font4" style="font-weight:bold;">Jl^^Jl ^^^^^ jlk!^ ^^l^ bj j </span><span class="font13" style="font-weight:bold;font-variant:small-caps;">.^l)</span></p>
<h2><a name="bookmark104"></a><span class="font14" style="font-weight:bold;"><a name="bookmark1997"></a>Binâ-kerden-i Sadrıa„zam câmi„ ve tekye berây-ı fukarâ-yı Nakşibendiyye</span></h2>
<p><a name="bookmark1998"></a><span class="font14"><a name="bookmark1999"></a>Sadr-ı a‘zam Mustafa Paşa ibtigây-ı merzât-ı Hudâ zımnında bir câmi‘ ve fukarâ-yı Nakşibendiyye içün tekye binâsını kasd edüp, Hâşimî birâderi ‘Ali Efendi'nin medîne-i Ebî Eyyûb Ensârî kurbunda vâki‘ Otakçılar'da terk eylediği bağçesini iştirâ ve bin yüz altmış altı senesi cumâdelûlâsının yedinci günü<a name="footnote619"></a><sup><a href="#bookmark2000">619</a></sup><sup></sup> hafr-i esâsa ibtidâ ve yüz yedi gün murûrunda emr-i binâ gayete resâ olup, tekye meşîhati zuhru'l-vâsilîn Şeyh Murâd-zâde ‘Ali Efendi'ye şart ve câmi‘ ve tekyeye kifâyet mikdârı evkaf rabt eylediklerinden gayri, nezâretlerinde ve âhar nezâretlerde vâki‘ ba‘zı mesâcid, harîkler takrîbi ile harâb ve mahallâtında vâki‘ cemâ‘at bu sebeble mübtelây-ı ıztırâb olmuşlar idi. Zikr olunan mesâcidin binâsı içün sarf-ı dînâr ve yevm-i karâr içün zuhr ü sevâb iddihâr eyledi.</span></p>
<p><span class="font14" style="font-weight:bold;">„Azl ü nasb-ı Sadreyn ve ihsân-ı medd be-Kâdî-yi İstanbul</span></p>
<p><a name="bookmark2001"></a><span class="font14">Mâh-ı şa‘bânın dördüncü günü<a name="footnote620"></a><sup><a href="#bookmark2002">620</a></sup><sup></sup> Sadr-ı Rûm ‘Abdullah Efendi müddet-i ‘örfiyye-sin tekmîl ve Rumeli Pâyesi'yle sâbıka Sadr-ı Anadolu olan hâlâ Hekîm-başı Mehmed Sa‘îd Efendi o makam-ı refî‘ ile tebcîl olunup, Pîrî-zâde ‘Osmân Monla Efendi dahi bir sene-i kâmile Sadâret-i Anadolu'ya revnak-bahş-ı iclâl ve Rumeli Pâyesi'yle mukad-demâ makzıyyü‘l-âmâl olan Lütfullah Efendi yevm-i mezkûrda Anadolu Sadâreti'ne pâ-nihâde-i şeref ü ikbâl olup, İstanbul Kadısı ‘İvaz Paşa-zâde İbrâhîm Beyefendi'nin ‘âmiyâne tavrı ve ezikka vü esvâkı mütevâliyeten devri, mûcib-i tezâyüd-i kadri olduğuna binâ‘en, yevm-i mezkûrda altı mâh medd ile mahsûd-i nâs ve huzûr-i Âsafî'de ikrâmen bir sevb-i kakum kürk ilbâsıyla nâyil-i fahr-ı bî-kıyâs oldu.</span></p>
<h2><a name="bookmark106"></a><span class="font14" style="font-weight:bold;"><a name="bookmark2003"></a>İhrâc-ı mevâcib-i kısteyn</span></h2>
<p><a name="bookmark2004"></a><span class="font14">Mâh-ı mezkûrun on yedinci salı günü<a name="footnote621"></a><sup><a href="#bookmark2005">621</a></sup><sup></sup> tertîb-i Dîvân ve ‘ale'l-‘umûm Kapu kullarının iki kıst mevâcibleri Kubbe-altı'nda me‘mûr-i kabzı olanlara ihsân olunup, bir hafta zarfında devr maslahatı resîde-i hayyiz-i hıtâm ve Rikâbdar Ağa ile şeref-bahş-ı vürûd olan teşrîfât-ı seniyye Sadrıa‘zam-ı vâlâ-makamı ser-kerem-i sülâfe‘-i ‘izzü ihtişâm eyledi.</span></p>
<h2><a name="bookmark107"></a><span class="font14" style="font-weight:bold;text-decoration:underline;"><a name="bookmark2006"></a>Tebdîl-i Voyvoda-i [M1 16] Eflâk ve Boğdan</span></h2>
<p><span class="font14">Bir müddetden berü Eflâk ve Boğdan'da âremîde olan voyvodaların rakıbleri, per-de-i ihtifâli derîde ve vakt-i ‘amelleri resîde olduğuna binâ’en, üç sene biçt)hvîl ile Eflâk Voyvodalığı Mihâl-oğlu Ko[n]stantin iltimâs ve Boğdan Voyvodalığı'nıMati nâm <a name="bookmark2007"></a>voyvoda ihtilâs edüp, şurût-i mukarreresiyle ikisine birden mâh-ı mezkûr evâsıtında<a name="footnote622"></a><sup><a href="#bookmark2008">622</a></sup><sup> </sup>hil‘at ilbâs olundu.</span></p>
<h2><a name="bookmark108"></a><span class="font14" style="font-weight:bold;"><a name="bookmark2009"></a>Ziyâret-i Hırka-i şerîfe</span></h2>
<p><a name="bookmark2010"></a><span class="font14">Ramazân-ı şerifin on beşinci günü<a name="footnote623"></a><sup><a href="#bookmark2011">623</a></sup><sup></sup> da‘vetleri mu‘tâd olan Sadr-ı a‘zam ve sâ’ir<a name="footnote624"></a><sup><a href="#bookmark2012">624</a></sup><sup> </sup>‘ulemâ ve ricâl-i Devlet Serây-ı hümâyûn'da ictimâ‘ ve ihtifâl ve takbîl-i Hırka-i şerîfe ile yümn ü bereket istihsâl eylediler. Revnak-bahş-ı mesned-i Meşihat olan Murtezâ Efendi'nin kıyâma kudretleri olmadığından, müteşebbis-i dâmen-i ‘afv-ı cemil ve ‘özr-i müveccehi makbûl-i Şehriyâr-ı İskender-‘adil oldu.</span></p>
<h2><a name="bookmark109"></a><span class="font14" style="font-weight:bold;"><a name="bookmark2013"></a>Tebrîk-i „îd</span></h2>
<p><a name="bookmark2014"></a><span class="font14">Leyletü'l-‘îd olan çeharşenbih gicesi Sadr-ı vâlâ-makam ve ‘ulemây-ı a‘lâm ve ricâl-i devlet ve ocağlu ve sâ’ir<a name="footnote625"></a><sup><a href="#bookmark2015">625</a></sup><sup></sup> erkân-ı Devlet-i ebed-devâm fevc fevc Serây-ı hümâyûn'a varup, herkes mahallinde kıyâm ve inbilâc-ı subh-i sâdık ‘akabinde Şeh-riyâr-ı Dârâ-gulâm taht-ı ‘âli-bahta şeref-bahş-ı ihtişâm olup, a‘lâ vü ednâ ‘alâ ihtilâf-ı merâtibihim âstin-bûs-i Şehinşâhi'yle hurrem ü mübâhi ve ‘illet-i Fetvâ-penâhi bu def‘a dahi sebeb-i ‘afv-i Pâdişâhi oldu.</span></p>
<h2><a name="bookmark110"></a><span class="font14" style="font-weight:bold;"><a name="bookmark2016"></a>Ziyâfet-i Ağa-yı Yeniçeriyân be-Sadr-ı „âlî</span></h2>
<p><a name="bookmark2017"></a><span class="font14">Yeniçerileri ağaları taraflarından Sadâret-i ‘uzmâ ve Vekâlet-i kübrâ ile mübeccel olanlara ba‘de'l-‘id ziyâfet resm ü ‘âdet olduğuna binâ‘en, işbu şevvâlin onuncu hamis günü<a name="footnote626"></a><sup><a href="#bookmark2018">626</a></sup><sup></sup> Ağa-kapusu'na müşârun ileyh da‘vet ve sâzende vü bâzende ile kesb-i ferah u behcet ve ba‘de'l-‘asr tenâvül-i ta‘âm ve ‘avdet hengâmında Yeniçeri Ağası tarafından müzeyyen bir re‘s esb ve hedâyâ-yı sâ’ire<a name="footnote627"></a><sup><a href="#bookmark2019">627</a></sup><sup></sup> keşide-i sâha-i Sadr-ı vâlâ-makam kılınup, bu mukabelede Ağa-yı mûmâ ileyhe ilbâs-ı hil‘at ve Serây-ı Âsafâne'lerine ric‘at eylediler.</span></p>
<p><span class="font14" style="font-weight:bold;">Fevt-i Mehmed Es„ad Efendi<a name="footnote628"></a><sup><a href="#bookmark2020">628</a></sup></span><span class="font14"><sup></sup> </span><span class="font14" style="font-weight:bold;">Şeyhulislâm-ı sâbık</span></p>
<p><span class="font14">Mesned-i Fetvâ'dan bilâ-sebeb tenzil ve bir müddet Gelibolu'da ikamet ile kuvây-ı râhat u huzûru ta‘til olunan Şeyhulislâm-ı sâbık Es‘ad Mehmed Efendi, tertil-i âyet-i <a name="bookmark2021"></a>sabr-ı cemîl ile muntazır-ı tahliye-i sebîl olmuşidi. Hakkında ‘afv-i Şehinşâhî ser-zede-i zuhûr ve İncir Köyü'nde ikâmetiyçün hatt-ı hümâyûn şeref-sudûr olup, o ‘allâme-i kurûm-i Rûm Âsitâne-i sa‘âdet'e kudûm edüp, birkaç mâhdan berü mizâcı münharif ve emâre-i mevt ‘ayn-ı basîretine münkeşif olup, işbu Şevvâlü'l-mükerremin onuncu hamîs gicesi<a name="footnote629"></a><sup><a href="#bookmark2022">629</a></sup><sup></sup> lebbeyk-zen-i </span><span class="font14" style="font-weight:bold;">[M1 17] </span><span class="font14">da‘î-yi ecel ve vâsıl-ı rahmet-i Hakk-ı ‘azze ve cell oldu.</span></p>
<h2><a name="bookmark112"></a><span class="font14" style="font-weight:bold;"><a name="bookmark2023"></a>Terceme</span></h2>
<p><span class="font14">Müşârun ileyh </span><span class="font14" style="font-style:italic;">esbağallâhu ni„amehü „aleyhi</span><span class="font14"><sup>2</sup> bin doksan altı zilka‘desinde<sup>3</sup> Şey-hulislâm İsmâ‘îl Efendi'nin sulbünden zîb-ârâ-yı şühûd ve pîrâye-bahş-ı gehvâre-i vü-cûd olup, ‘akl-ı heyûlânîden halâs ve ‘akl-ı bi'l-meleke rütbesiyle ihtisâs hengâmında peder-i vâlâ güherlerinden ve Mutavvelci Mehmed Efendi'den istifâde-i ‘ulûm ve çok geçmeden tahkîk-i mantûk u mefhûm edüp, bin yüz yirmi iki târihinde<sup>4</sup> dürr-i semîn isti‘dâdı ma‘lûm-i sayrefyân-ı esâtîn-i dîn olduğundan, Hâriç Rütbesi'yle dâhil-i dâyire-i müderrisîn olmuşidi. Vâlid-i mâcidleri Meşîhati'nde Sahn ile be-kâm ve hidmet-i teftîş ve Emânet-i Fetvâ ile memdûh-i hâss ü ‘âmm ve bundan sonra Selânik Mevleviyyeti ile hurrem ve çok geçmeden birâderleri İshak Efendi Meşîhati'nde Mekke Pâyesi'yle mü-kerrem olup, Ada-i Kebîr ve dârü'l-cihâd Belgrad seferlerinde Ordu Kadısı bulunup, te‘sîr-i re‘y-i münîriyle kati çok mesâlih-i devlet karîn-i hüsn-i temşiyet ve niçe megâlik-ı umûr küşâde-i dest-i ru’yeti olup, yüz elli yedi muharreminde<sup>5</sup> bi'l-fi‘l Sadr-ı Rûm ve on yedi mâh kadar mutesaddî-yi hükûmet-i husûs u ‘umûm olup, elli dokuz senesi şevvâlinde<sup>6</sup> o câh-ı refî‘ ile tekrâr ihrâz-ı dest-mâye-i rif‘at ve şehr-i recebde ‘azl ve sâhil-hânesinde ikâmet etmişidi. Altmış bir senesi recebinde<sup>7</sup> Şeyhulislâm ve hallâl-i müşkilât-ı enâm oldu. Meşîhatine fühûl-i ‘ulemâdan ‘Âsım Efendi bu güne târîh inşâd etmişdir.</span></p>
<p><span class="font14">Dedi ‘Âsım-ı kemîne şevk u şâdı birle târîhin</span></p>
<p><span class="font14">Bu niçe câmedir Es‘ad Efendi geydi fetvâyı</span></p>
<ul style="list-style:none;"><li>
<p><span class="font14"><sup>(</sup>^</span><span class="font4" style="font-weight:bold;">J** ^A^ ^^Û J*^l ji &lt;uL^ 4^J Jj</span><span class="font14">)</span></p></li></ul>
<p><span class="font14">Râgıp Mehmed Paşa mutasarrıf-ı Ümm-i dünya iken takdîm etdiği târîhdir:</span></p>
<p><span class="font14">Câh-ı sâmî-yi rükn-i iftâ bâd-pâ Es‘ad-ı sa‘îd</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
<p><span class="font9">6</span></p>
<p><span class="font9">7</span></p>
</div><br clear="all">
<ul style="list-style:none;"><li>
<p><span class="font12">10 Şevvâl 1166 = 10 Ağustos 1753 Cuma. Metnimizde belirtilen gün ile bizim ilgili eserlerden istifade ile belirttiğimiz gün arasındaki farklılık, hilâlin görülmesinden kaynaklanmış olmalıdır.</span></p></li>
<li>
<p><span class="font12">“&lt;_U </span><span class="font3" style="font-variant:small-caps;">a^*;</span><span class="font12"> &lt;0)1 £^l = Allah nimetlerini ona bol bol ihsan etsin” anlamına gelen Arapça bir duâdır.</span></p></li></ul>
<ul style="list-style:none;"><li>
<p><span class="font12">1 &nbsp;&nbsp;&nbsp;Zilka‘de 1096 = 29 Eylül 1685 Cumartesi.</span></p></li>
<li>
<p><span class="font12">1 &nbsp;&nbsp;&nbsp;Muharrem 1122 = 2 Mart 1710 Pazar.</span></p></li></ul>
<ul style="list-style:none;"><li>
<p><span class="font12">1 Muharrem 1157 = 15 Şubat 1744 Cumartesi.</span></p></li></ul>
<p><span class="font13" style="font-variant:small-caps;">(</span><span class="font13" style="font-weight:bold;font-variant:small-caps;">j^a^ Ja^I</span><span class="font4" style="font-weight:bold;"> U^L lîil ^^j ^^l^ ol^</span><span class="font14">)</span></p>
<p><a name="bookmark2024"></a><span class="font14">sene-i âtiye şa‘bânında zâyik-ı merâret-i ‘azl ü infisâl ve ber-vech-i muharrer Gelibolu'ya ve andan İncir Köyü'ne gelüp, civâr-ı rahmet-i Hakk'a intikâl eyledi. Müddet-i meşîhatları on üç mâhdır. Mezâr-ı pür-enverleri ittisâlinde peder-i emcedlerinin binâ etdikleri câmi‘ pîşgâhında olan medrese ve mekteb ve şâdırvân ve müte‘addid dersiyye-ler âsâr-ı hayriyyelerindendir. Müşârun ileyh fâzıl-ı yegâne ve müfred-i zemâne-i sânî-yi Taftazânî<a name="footnote630"></a><sup><a href="#bookmark2025">630</a></sup><sup></sup>, belki mu‘allim-i sânî, ‘ulûm-i şettâda mehâreti zâhir ve fünûn-i edebiyye-de rüsûh-i kalemi pesendîde-i evâyil ü evâhir olduğundan gayri fenn-i mûsikîde ‘adîl-i Fârâbî ve şi‘r u inşâda rağbet-şiken-âsâr-ı Veysî ve Nâbî olup, Lehce nâmında olan lügati, ittisâ‘-ı ma‘lûmâtına dâl ve Sûre-i Yâsin ve Âyete'l-kürsî ve âyâtü'l-l-musaddarati bi-Rabbenâ tefsîrleri vâreste-i kıl ü kâl-i ashâb-ı mu‘âraza vü cidâl olduğundan </span><span class="font14" style="font-weight:bold;">[M1 18] </span><span class="font14">başka, Cârullah Zemahşerî'nin<a name="footnote631"></a><sup><a href="#bookmark2026">631</a></sup><sup></sup> Etvâkü'z-Zeheb fi'n-Nesâyih ve'l-Huteb ismiyle mevsûm olan kitâbını tanzîr ve İtbâku'z-Zeheb nâmıyle tesmiye eden ‘Abdu'l-mü‘min Isfahânî mesleğinde bir eser-i belîğ te‘lîf ve Bülbül-nâme ve Tezkire-i Hânendegân nâmında birer risâle tasnîf edüp, zâde-i tab‘-ı latîfleri olan beste ve semâ‘î ve kâr ve nakş tıbâ‘-ı kavâbile ferah-bahş olup, bundan başka Hemziyye<a name="footnote632"></a><sup><a href="#bookmark2027">632</a></sup><sup></sup> ve Dimyâtiyye ve Mu-dariyye ve bir de kasîdeleri tahmîsi ve müşârun ileyhin müstakıllen Kasîde-i Hemziyye ve Kasîde-i Lâmiyyesi sencîde-i mîzân-ı kabûl-i erbâb-ı ‘irfân ve mergub-i yeke-tâzân-ı meydân fazl ü îkândır.</span></p>
<h2><a name="bookmark113"></a><span class="font14" style="font-weight:bold;"><a name="bookmark2028"></a>Vuku„-i tevcîhât</span></h2>
<p><span class="font14">Mâh-ı mezbûrun onuncu hamîs günü<a name="footnote633"></a><sup><a href="#bookmark2029">633</a></sup><sup></sup> tevcîhât vukü‘ bulup, Sadrıa‘zam Kethu-dâlığı ‘İzzet ‘Ali Paşa dâmâdı Mustafa Bey'e ve Riyâset-i küttâb Nâyilî ‘Abdullah Efendi'ye ve Çavuş-başılık ‘Abdullatîf Bey'e ve Büyük Tezkirecilik ‘Abdî Efendi'ye ve Küçük Tezkirecilik Nu‘mân Efendi'ye ve Mektubçuluk Hamza Efendi'ye ve Beylikçilik ‘Avnî Efendi'ye ibkâ ve sâ‘ir hademe-i Bâb-ı ‘âlî makâmlarında kıyâm ile kâm-revâ kılınup, Şıkk-ı Evvel Defterdârlığı Halîmî Mustafa Efendi'ye sânîsi Göynüklü Ahmed Efendi‘ye sâlisi Üsküdarî Sâlih Efendi'ye ibkâ olunup, Nişâncılık Mehmed Sa‘îd Efen-di'ye; Defter Emâneti, Yenicâmi‘ Mütevellîsi Halîl Efendi'ye; Büyük Rûz-nâme, Yûsuf Efendi'ye; Baş-muhâsebe, Hâşim Efendi'ye; Şehremâneti, Kesriyeli Kethudâsı Mehmed <a name="bookmark2030"></a>Ağa'ya müceddeden tevcîh ve Tersâne Emâneti ibkâsıyle Bekir Efendi'nin kadri terfî‘ u tenvîh olunup, Darb-hâne Emâneti ‘Abdullah Efendi'ye ve Matbah Emâneti Mehmed Emîn Ağa-zâde Hüseyin Ağa'ya; Arpa Emâneti, Çelik Paşa Kapu Kethudâsı ‘Ali Ağa'ya; Anadolu Muhâsebesi, Râmî Paşa-zâde Mustafa Bey'e; Atlu Mukabelesi, Mûsâ-zâde Mehmed Efendi'ye tevcîh olundu. Bundan aşağısı nüsha-i müverrihde muhtebit ve ba‘zı mansıblar dahi sâkıt bulunmağla, mevcûdları ri‘âyet-i tertîb ile tahrîr olundu. Sipâh Kitâbeti, ‘Ömer Efendi'ye; Silahtar Kitâbeti, Derviş Efendi'ye; Cizye Muhâsebesi, Ahmed Efendi'ye; Mevkufât, Pişkîr Ağalığı'ndan çıkma ‘Abdullah Bey'e; Mâliyye Tez-kireciliği, Mahmûd Efendi'ye; Küçük Rûz-nâme, Çavuşlar Kâtibi Derviş Mehmed Efendi'ye; Piyâde Mukabeleciliği, Ağa-zâde Îsmâ‘îl Efendi'ye; Kalyonlar Kitâbeti, Kıb-leli-zâde Mahmûd Bey'e; Cebecîler Kitâbeti, Vahdetî Bekir Efendi'ye; Tophâne Nezâreti, Hasekî Mustafa Ağa'ya; Küçük Evkaf, Bekir Paşa-zâde Süleyman Bey'e; Îstanbul Barut-hânesi, Sa‘dullah Efendi yeğeni<a name="footnote634"></a><sup><a href="#bookmark2031">634</a></sup><sup></sup> Mustafa Efendi'ye Gelibolu Barut-hânesi Nezâreti Îbrâhîm Paşa-zâde Îsmâ‘îl Beyefendi'ye tevcîh olunup, kusûr mansıblar dahi erbâbına tefvîz </span><span class="font14" style="font-weight:bold;">[M1 19] </span><span class="font14">ve ba‘zı müstehaklara mansıba bedel nakd ta‘vîz olundu. Yeniçeri Ağalığı ve Mîr-‘alemlik mutasarrıflarına ve Sipâh Ağalığı, Hüseyin Ağa'ya; ve Başbâkı-kulluğu, ‘Îvaz Paşa-zâde ‘Ali Bey'e ibka olunup, Vüzerây-ı ‘izâm menâsıbı tevcîhâtına dahi mâh-ı mezkûrun on ikinci günü<a name="footnote635"></a><sup><a href="#bookmark2032">635</a></sup><sup></sup> bed‘ ü mübâşeret olunup, Rumeli Eyâleti, ‘Osmân Paşa-zâde Vezîr ‘Osmân Paşa'ya; ve Bosna, Çavuş-başı-yı<a name="footnote636"></a><sup><a href="#bookmark2033">636</a></sup><sup></sup> sâbık Vezîr Mehmed Paşa'ya; ve Özi Eyâleti, Vezîr el-Hâc Ahmed Paşa'ya; ve Eyâlet-i Girid, Vezîr Turak Mehmed Paşa'ya ve Eyâlet-i Karaman, Vezîr Mustafa Paşa'ya; ve Sivas, Zaralı-zâde Vezîr Mehmed Paşa'ya; ve Eyâlet-i Haleb, Sadr-ı esbak‘Abdullah Paşa'ya; ve Kudüs ve Nablus Sancakları ilhâkıyle Emâret-i Hac ve Eyâlet-i Şâm, Vezîr Es‘ad Paşa'ya; ve Sayda, Vezîr es-Seyyid Ahmed Paşa'ya; ve Cerde Başbuğluğuyla Trablus Eyâleti, Vezîr Sa‘deddin Paşa'ya; ve Eyâlet-i Rakka, Vezîr Râgıb Mehmed Paşa'ya; ve Erzurum, Vezîr Îbrâhîm Paşa'ya; ve Eyâleti Çıldır ber-vech-i yurtluk, Vezîr el-Hâc Ahmed Pa-şa'ya; ve Eyâlet-i Van, Abdülcelîl-zâde Vezîr Hüseyin Paşa'ya; ve Mora Muhassıllığı, Silahdâr Mustafa Paşa'ya; ve Tırhala Sancağı, Hazîne Kethudâlığı'ndan muhrec Vezîr Halîl Paşa'ya ibka ve sâ‘ir menâsıb ve elviye dahi mîr-i mîrânlara tevcîh ve taraflarına evâmir isrâ olundu.</span></p>
<h2><a name="bookmark114"></a><span class="font14" style="font-weight:bold;"><a name="bookmark2034"></a>Ziyâfet-i Sadrıa„zam be-Şehriyâr-ı kerûbî-şiyem</span></h2>
<p><span class="font14">Mâh-ı mezkûrun on altıncı çehârşenbin günü<a name="footnote637"></a><sup><a href="#bookmark2035">637</a></sup><sup></sup>, Sadr-ı vâlâ-menkabet kemâl-i ta-zarru‘ u istikânetle Pâdişâh-ı Behrâm-savleti da‘vet ve Dolma-bağçe'de tertîb-i çeşn ü ziyâfet edüp, da‘vet-i müşârun ileyhe icâbet-i bende-perverlik ve kerem-güsterlik şîme-sine ri‘âyet kabîlinden olduğuna binâ’en, zikr olunan hadîka-i enîkayı kudûm-i Şâhâne-leri'yle huld-i berîne reşk-sâz ve fi'l-hâl Sadrıa‘zam hazretleri resm-i istikbâl icrâsiyle semm-i semend-i iclâllerine ferş-rûy-i niyâz eyleyüp, hûbî-sâz ve hûbî-âvâz:</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
</div><br clear="all">
<p><span class="font14" style="font-style:italic;">Mey ber dehr-i yekî bih tenhâ-dil</span></p>
<p><span class="font14" style="font-style:italic;">Çün şeved her dü cem„ der yek-câ Kâr-ı sâhib-dilân şeved müşkil<a name="footnote638"></a><sup><a href="#bookmark2036">638</a></sup></span><span class="font14"><sup></sup></span></p>
<p><a name="bookmark2037"></a><span class="font14">mâ-sadakı üzere sâzendegân ü hânendegân terâne-i sâz ve usûl-i âvâz ile tâk-ı mukarnas-i feleke velvele-endâz olarak tehyîc-i şevk u garâm ve tahrîk-i sâkin-i vecd ü hiyâm eyledikleri ‘akîbinde cânbâzlar dehşet-resân-ı ‘ukul olacak sûretde evzâ‘-ı garîbe icrâ ve seyr ü temaşa içün ictimâ‘ edenleri deryâ-yı hayrete ilka eyledikleri hâlde, keştgîrlere ruhsat ve anlar dahi icrây-ı san‘at ve birbirini garîm-i deyn gibi sürüyüp, gark-ı ‘arak ta‘b ü zucrat eylediler. Ba‘dehû ferş-hân ve tenâvül-i et‘ime-i mütenev-vi‘atü'l-elvân maslahatı dahi gayete resân olup, taraf-ı Sadrıa‘zamî'den birkaç re‘s esb-i müzeyyen </span><span class="font14" style="font-weight:bold;">[M1 20] </span><span class="font14">ve birkaç boğça akmişe-i Güçerât ve paten ‘arz-ı huzûr-i Şehriyâr-ı zü'l-minen kılınup, Sadrıa‘zam hazretlerine bol yenlü bir sevb-i semmûr ile iltifât ve hademe-i sâ‘ireyi nukud-i nâ-ma‘dûd ile hâ‘iz-i rehîne-i meserret buyurup, Beşiktaş'a pây-endâz-ı ikbâl ve o Sâhil-serây-ı bihişt-âsâya sâye-bahş-i iclâl oldular.</span></p>
<h2><a name="bookmark115"></a><span class="font14" style="font-weight:bold;"><a name="bookmark2038"></a>Tevcîhât-ı cüz’iyye</span></h2>
<p><a name="bookmark2039"></a><span class="font14">Vüzerây-ı ‘izâm hazerâtının mansıbları vakt-i tevcîhâtda ibka olunmuşiken, Mısır Vâlîsi esbak Mehmed Emîn Paşa'nın fevti sebebi ile hal vâki‘ olup, binâ‘en ‘alâ-zâlik Mora Muhassıllığı ber-vech-i arpalık Tırhala'ya mutasarrıf olan Vezîr Halîl Paşa'ya ve Mısır Eyâleti, selefi Vezîr Silahdâr Mustafa Paşa'ya ve Kars Eyâleti, ‘Abdülcelîl-zâde Vezîr Hüseyin Paşa'ya ve Van Eyâleti, Mîr-i mîrân Yûsuf Paşa'ya ve Adana Eyâleti, Vezîr Küçük Mustafa Paşa'ya tevcîh ve bir ân akdem mansıblarına ‘azîmet etmeleri şeref-yâfte-i sudûr olan evâmir-i celîle ile te‘kîd ü tenbîh olundu.</span></p>
<h2><a name="bookmark116"></a><span class="font14" style="font-weight:bold;"><a name="bookmark2040"></a>Nakl-i hümâyûn</span></h2>
<p><span class="font14">Sâhil-serây-ı dil-güşây-ı Beşiktaş'dan istîfây-ı haz vâkî‘ ve safahât-ı hevâda dahi suver ü eşkâl-i bürûdet muntabi‘ olduğuna binâ‘en, mâh-ı zilka‘denin yirmi üçüncü cum‘a günü<a name="footnote639"></a><sup><a href="#bookmark2041">639</a></sup><sup></sup> Hidîv-i Cem-câh Sâhil-serây-ı mezkûrdan nakl ile Serây-ı cedîd-i ‘âmire'yi cây-gâh buyurdular.</span></p>
<h2><a name="bookmark117"></a><span class="font14" style="font-weight:bold;"><a name="bookmark2042"></a>Tebrîk-i „îd-i adhâ</span></h2>
<p><a name="bookmark2043"></a><span class="font14"><a name="bookmark2044"></a>İşbu zilhiccetü'ş-şerîfenin onuncu isneyn gicesi<a name="footnote640"></a><sup><a href="#bookmark2045">640</a></sup><sup></sup> Sadrıa‘zam ve sâ’ir ‘ulemâ ve ricâl ve ocağlu Serây-ı ‘âmire'ye varup, infilâk-ı subh-i ‘îdde Şehriyâr-ı bâhirü't-te’yîd, mânend-i hurşîd bedîd olup, mukaddemce tezyîn olunan taht-ı hümâyûn-bahta pâ-nihâde-i şevket ve bi'l-cümle erkân-ı devlet takbîl-i âstîn ü dâmen ile tekhîl-i bâsıra-i behcet etdikden sonra, o Şehinşâh-ı İskender-sülûk hîre-sâz-ı a‘yün-i mülûk olan deb-debe-i Mülûkâne'leriyle Sultân Ahmed Câmi‘i'ne tahrîk-i bâd-pâ ve salât-ı ‘îdi ba‘de'l-edâ Serây-ı Mülûkâne'lerine ‘avdet ve zebh-i karâbîn ile icrây-ı sünnet ve tahsîl-i kurbet buyurdular.</span></p>
<h2><a name="bookmark118"></a><span class="font14" style="font-weight:bold;"><a name="bookmark2046"></a>Havâdis-i İran</span></h2>
<p><span class="font14">Vücûd-i Nâdirî in‘idâmından sonra hânân-ı İrân miyânında vukû‘-i münâza‘a vü cidâl ve kûşe-be-kûşe zuhûr-i şûriş ü ihtilâl hasebiyle hânân beyninde Zend Kerîm ve Mustafa Hân ve Âzâd Hân kuvvetlü bulunup, mühâreşe vü münâveşeden hâlî olmamışlar idi. Bu def‘a dahi Zend Kerîm şehzâdeyi istıshâb eden Mustafa Hân ile tarh-ı kur‘a-i kârzâr ve Mustafa Hân'a galebe ile cem‘iyyetini târ ü mâr eylediğini, Hân-ı mezbûr hukuk-i kadîmesi olan Âzâd Hân'a inhâ ve ahz-ı sâr ü intikamını recâ edüp, Hân-ı mezkûr dahi yalnız ahz-ı sâr kasdında olmayup, </span><span class="font14" style="font-weight:bold;">[M1 21] </span><span class="font14">mülket-i İran'ı istîlâ öteden berü semîri zamîri olduğundan, tahsîl-i maslahateyn zımnında Hemedân'a doğru teveccüh etmişidi. İsfend-âbâd nâm mahalde iltikay-ı ferîkayn vuku‘ bulup, Âzâd Han'ın sadmesine tehammül edemeyüp, Kerîm Hân'a rûy-i şikestegî vü inhizâm be-dîdâr ve Perî Kal‘ası'na ‘inân-rîz-i ılgar olup, i‘timâd etdiği askerden bir mikdârını ifrâz ve hıfz-ı kal‘ayı sipâriş ile misâl-i mürg-i şikeste-bâl Isfahan'a pervâz edüp, ordugâhında olan cebehâne ve mühimmât ve sâ’ir tedârükât Âzâd Hân'a nasîb olumuşidi. Kerîm Hân, Kacar Mehmed Hân'dan istimdâd ve cem‘-i ecnâd üzere olup, Âzâd Hân dahi Perî Kal‘ası'nı muhâsara ve top ve humbara ile âgaz-ı müşâcere eylediğini Bağdâd Vâlîsi Vezîr Süleymân Paşa'ya tahrîr ü inhâ eylediğinden gayri, Musul hudûdunda vâki‘ Sincar Dağı sa‘bü's-sülûk bir mahal olup, Yezîd tâyifesine mesken ve lusûs u eşkıyâya mek-men olup, ekser-i eyyâm Bağdâd ve Musul miyânında olan câddeye nüzûl ile ebnây-ı sebîli katl ü i‘dâm ve emvâl ü eşyâlarını iktisâm ederler idi. Bağdâd vâlîleri ba‘zan bi'n-nefs ve ba‘zan sevk-i asker ile te’dîblerine ihtimâm ü dikkat ve bir müddet ne hâl ise o havâlî âsûde-i mekr ü mel‘anetleri olup, ancak tıynet-i habîselerinde merkûz olan şeytanet zâ’il olmayup, yine kâr-ı kadîmlerine rücû‘ ve nehb ü garete şurû‘ ederler idi. Bu esnâda tâ’ife-i mezkûrenin fesâdı gayete resîde olup, tedmîr ü istîsâl ile taht-ı râbıtaya idhâlleri lâzım geldiğinden, Bağdâd Vâlîsi müşârun ileyh cem‘-i ‘asâkir ve tertîb-i mü-himmât ü zehâyir ile Bağdâd'dan hareket ve Kerkük Sahrâsı'na nasb-ı hıyâm-ı savlet eylediğinde, tâyife-i mezkûreye havf ü haşyet târî olup, birkaç kabîlesi taleb-i emân ile dâmen-gîr-i Vezîr-sütûde-tedbîr olup, üç bin hâneleri Mardin toprağında iskân olunmak <a name="bookmark2047"></a>şartıyla istîmân etdikden sonra, kabâyil-i mezkûreden tehallüf edenlerin sûret-i nizâmlarını rağbeten ev rahbeten istihsâl kasdıyla müşârun ileyh cebel-i mezkûr dâmenini ma-hatt-i rihâl-i ibtâl-i ricâl edüp, zikr olunan eşkıyâ muhârebeye ikdâm ve berü tarafdan dahi üzerlerine hücûm ü iktihâm ve ekserîsi katl ü i‘dâm olunup<a name="footnote641"></a><sup><a href="#bookmark2048">641</a></sup><sup></sup>, birkaç palangaları teshîr ve nisvân ü sıbyânı esîr ve üç yüz kadar ru‘ûs-i maktû‘aları Der-i devlet'e tesyîr ve o havâlî nizâmına devâm verdiğini mufassal tahrîrâtıyla ifâde vü ifhâm etmekle, müşârun ileyhin tabaatında olan cevher-i celâdet iktizâsıyla kutr-i Irak'da </span><span class="font14" style="font-weight:bold;">[M1 22] </span><span class="font14">olan şûriş ü ihtilâli izâle ve niçe kerden-keşân kabâyili semt-i itâ‘at ü inkıyâda imâle eylediğinden gayri cebel-i mezkûrda olan kabâyil-i muhtelefetü'l-edyânın bâzû-yi iktidârlarını seyf-i siyâsetle tevhîn ve fukarâ-yı ra‘iyyet ve ebnâ-i sebîli te‘mîn eylemesi, hakkında isticlâb-ı sunûf-i mekârim-i Şâhâne'yi îcâb edüp, semmûre-duhte bir sevb hıl‘at ve ma‘iyyetinde olan ru‘esây-ı kabâyil ve Kürdistân beylerine ilbâs içün müte‘addid hil‘atler irsâliyle kadr ü i‘tibârı terfî‘ ve istihsânı hâvî tarafına irsâl-i tevkı‘olundu.</span></p>
<p><span class="font15" style="font-weight:bold;">VEKÂYİ„-İ SENE SEB„ VE SİTTÎN VE Mİ’ETE VE ELF</span></p>
<h2><a name="bookmark120"></a><span class="font14" style="font-weight:bold;"><a name="bookmark2049"></a>Fevt-i Vâlî-yi Sayda</span></h2>
<p><a name="bookmark2050"></a><span class="font14"><a name="bookmark2051"></a>Yeniçeri Ağalığı'ndan rütbe-i vâlâ-yı Vezâret'le çırâğ olan Vezîr es-Seyyid Ah-med Paşa ki Anadolu ve ‘Arabistan taraflarında Deli Emîr Paşa terkîbi ile müsemmâ idi. Makarr-ı hükûmeti olan Sayda'da bir müddet hasta ve sûy-i âhirete refte olduğu haberi, evâyil-i zilhiccede<sup>2</sup> kar‘-i sâmi‘a-i devlet etmişidi. Defterdâr-ı vakt olan Halîmî Mustafa Efendi'nin sefâhate dâ‘ir tavrı bu hılâlde mûcib-i inhitât-ı kadri olup, zımnen tatyîb ve ma‘nen Âsitâne'den teb‘îd ü tecnîb kasdıyla Eyâlet-i Sayda bâ-rütbe-i Mîr-i mîrânî gur-re-i muharremde<sup>3</sup> mûmâ ileyhe tevcîh ve bu vesîle ile inzâr-ı hâmil ü nebîh kılındı.</span></p>
<h2><a name="bookmark121"></a><span class="font14" style="font-weight:bold;"><a name="bookmark2052"></a>Nasb-ı Defterî ve Re’îsülküttâb ve Tezkire-i Evvel ve Sânî</span></h2>
<p><a name="bookmark2053"></a><span class="font14">Vech-i meşrûh üzere Şıkk-ı Evvel Defterdârlığı münhal ve mansıb-ı mezkûr ile Re‘îsülküttâb Nâyilî ‘Abdullah Efendi mübeccel olup, Riyâset-i Küttâb hidmetiyle Tez-kire-i Evvel olan ‘Abdî Efendi müktesib-i Re‘sü'l-mâl-i şeref ve Tezkire-i Sânî olan Nu‘mân Efendi mûmâ ileyhe halef olup, yevm-i mezkûrda bunlara dahi ilbâs-ı hil‘at ve her birine ‘alâ hidetin ta‘yîn-i hidmet olundu.</span></p>
<h2><a name="bookmark122"></a><span class="font14" style="font-weight:bold;"><a name="bookmark2054"></a>„Avdet-i Donanma-yı hümâyûn</span></h2>
<p><span class="font14">Bundan akdem Ak-deniz'e ihrâc ve tesyîr olunan Donanma-yı hümâyûnu Ka-pudân-ı deryâ Vezîr Mehmed Paşa mashûben bi's-selâme Âsitâne'ye îsâl ve Yalı Köş-kü'nde telebbüs-i hil‘at-i seniyye ile tahsîl-i kusvâ-yı âmâl eyledi.</span></p>
<h2><a name="bookmark123"></a><span class="font14" style="font-weight:bold;"><a name="bookmark2055"></a>İhrâc-ı mevâcib</span></h2>
<p><a name="bookmark2056"></a><span class="font14"><a name="bookmark124"></a>Şehr-i mezkûrun yirmi dördüncü sülesâ günü<a name="footnote642"></a><sup><a href="#bookmark2057">642</a></sup><sup></sup> tertîb olunan dîvân-ı bülend-i erkânda ‘umûmen kapu kullarının müstehak oldukları bir kıst mevâcib Hazîne-i Şâhâne'den ifrâz olunup, kabza me’mûr olanlara teslîm ve beş gün sonra maslahat-ı devr tetmîm olunup, Hazîne Kethudâsı Ağa vesâtatıyle şeref-resân-ı vürud olan teşrîfât ve hatt-ı hümâyûn kadr ü menzilet-i Sadâret-penâhî'yi efzûn eyledi.</span></p>
<h2><a name="bookmark2058"></a><span class="font14" style="font-weight:bold;"><a name="bookmark2059"></a>Tevcîh-i Kâzâ-i [M1 23] İstanbul ve Pâye-dâden be-Feyzullah Efendi ve Hâkim-i Mısır şüden-i Kemâl Efendi</span></h2>
<p><a name="bookmark2060"></a><span class="font14">Şehr-i mezkûrun yirmi sekizinci günü<a name="footnote643"></a><sup><a href="#bookmark2061">643</a></sup><sup></sup> sâbıkâ Mekke-i mükerreme Kadısı Feyzul-lah Efendi Kazâ-i İstanbul ile nâyil-i e‘azz-i me’mûl ve sâbıkâ Mekke-i mükerreme Kadısı Mehmed Efendi-zâde Feyzullah Efendi, mu’âhhar târîh ile İstanbul Pâyesi'ne irtikâ ve sâbıkâ Âmid Kadısı Mehmed Kemâleddin Efendi Mısr-ı Kâhire hükûmetiyle kesb-i maksûd ü münâ eyledi.</span></p>
<h2><a name="bookmark126"></a><span class="font14" style="font-weight:bold;"><a name="bookmark2062"></a>İrsâl-i teşrîfât be-Şerîf-i Mekke bi-vâsıtat-i Hâs Odabaşı</span></h2>
<p><a name="bookmark2063"></a><span class="font14">Dâyire-i hümâyûn'da Hâs Odabaşılık ile ser-firâz olunan Mustafa Ağa tâlib-i ‘azîmet-i semt-i Hicâz ve mesûbât-ı hacc-ı Beytullâh'ı ihrâz kasdıyle dâmen-gîr-i niyâz olmağla, hakkında ruhsat-ı ‘âtıfet-i Şâhâne erzânî ve beher sâl Şerîf-i Mekke tarafına irsâli mu‘tâd olunan Teşrîfât-ı hümâyûn dahi mûmâ ileyhe tevdî‘ olunup, bu sürûr ile cemmâze-rân-ı sûy-i Beyt-i Sübhânî oldu.</span></p>
<h2><a name="bookmark127"></a><span class="font14" style="font-weight:bold;"><a name="bookmark2064"></a>Vuku„-i harîk</span></h2>
<p><a name="bookmark2065"></a><span class="font14">Şehr-i saferin onuncu ve on yedinci ve yirmi altıncı gicesi Kasım-paşa'da vâki‘ Kulaksız Mahallesi'nde ve Silivri kurbunda ve Galata'da harîk-i cüz’î şu‘le-nümây-ı zuhûr ve fi'l-hâl me’mûrlar yetüşüp, itfâsına sarf-ı makdûr ve etrâfa sirâyet etmeksizin itfâ-kerde-i lutf-i Rabb-i gafûr oldu.</span></p>
<h2><a name="bookmark128"></a><span class="font14" style="font-weight:bold;"><a name="bookmark2066"></a>Tevcîhât-ı „ilmiyye</span></h2>
<p><span class="font14">Altmış yedi recebi gurresinde<a name="footnote644"></a><sup><a href="#bookmark2067">644</a></sup><sup></sup> Halebü'ş-şehbâ Kazâsı, Kilîsî Hüseyin Efendi'ye ve İzmir Kazâsı, Konevî Hüseyin Efendi'ye ve şa‘bân gurresinden<a name="footnote645"></a><sup><a href="#bookmark2068">645</a></sup><sup></sup> Yenişehir-i Fenâr Kazâsı, Ahmed Ya‘îş Efendi'ye ve cumâdelûlâ gurresinden<a name="footnote646"></a><sup><a href="#bookmark2069">646</a></sup><sup></sup> Galata Kazâsı, Ni‘metullah Efendi'ye tevcîh ü ihsân ve ihrâz-ı rütbe-i Mevleviyyet ile her biri dil-şâd ü cezlân kılındı.</span></p>
<h2><a name="bookmark129"></a><span class="font14" style="font-weight:bold;"><a name="bookmark2070"></a>Tertîb-i âvîzehâ be-kalyon-i kebîr</span></h2>
<p><a name="bookmark2071"></a><span class="font14"><a name="bookmark2072"></a>Sâha-i Tersâne-i ‘âmire'de inşâ olunan üç anbarlı kalyon-ı hümâyûnun hitâma resîde olacağı be-dîdâr ve ber-vech-i mu‘tâd âvîzeler ile tezyîni murâd-ı Şehriyâr-vâlâ-tebâr olup, taraf-ı hümâyûnlarından ve Sadrıa‘zam ve sâ‘ir ricâl-i devlet tarafından tertîb olunan âvîzeler şehr-i rebî‘ulevvelin ikinci yevm-i hamîs<sup>1</sup> defter-i teşrîfâtda mübeyyen olan resm üzere zikr olunan kalyona ta‘lîk ve inâta ve o keştî-i kûh-mânend akmişe-i ‘abkarî deng ve emti‘a-i zerdûz ve rengâ-reng ile istî‘âb ü ihâta olundu.</span></p>
<h2><a name="bookmark130"></a><span class="font14" style="font-weight:bold;"><a name="bookmark2073"></a>Tetimme-i ahvâl-i İrâniyân</span></h2>
<p><span class="font14">Bâlâda zikr olunduğu vech üzere Peri Kal‘ası'nda mütehassın Zend Kerîm askeri, Âzâd Hân'ın muhâsara ve tazyikına tâkat getüremeyüp, sıyânet-i nefs ve mallarını takdîm ve istîmân ile kal‘ayı teslîm </span><span class="font14" style="font-weight:bold;">[M1 24] </span><span class="font14">eylediklerinde, Âzâd Hân kal‘a muhâfızı olan Şeyh ‘Ali Hân ile Mehmed Hân'ı i‘tikâl ve Kerîm Hân'ın ‘ıyâl ve mü-te‘allikâtlarıyla Rûmiyye Kal‘ası'na irsâl ve muhâfazalariyçün beş altı yüz süvârî ve bir iki hân ta‘yîn ve hazm ü ihtiyâta ri‘âyet eylemelerini tenbîh ü telkin ve kendüsü dahi Isfahan'a ‘azîmet ve bilâ-müzâhim zabt-ı memleket etmişidi. Bu hâl ile me‘mûr-i muhâfaza olanlar Âzâd Hân'ın mülküne duhûl ve Afşâr toprağında Taş-keşân nâm mahalle vusûllerinde, müvekkillere emniyet hâsıl ve civârda vâki‘ kurâya teferruk ile ‘îş ü ‘işrete müştağil olduklarından gayri askere baş ve Kızılbaş beyninde ‘Alem Hân ismiyle inti‘âş eden şahsın dahi çadırında mest-i mey-i nâb ve üftâde-i sadme-i hâb olduğunu mukayyed ve mağlûl olanlar ihsâs edüp, bir takrîb dest ü pâların kuyûd u iğlâlden tahlîs ve miyânelerinde ‘ahd ü peymânı tersîs edüp, ‘Alem Hân'ın çadırına ‘azîmet ve merkumu katl ve ellerine geçen ecnebîleri hân-ı maktûle vasl ile piyâdelerini atlandırup, karyelerde olanların ba‘zısını tergib ve ba‘zısını terhîb ile cem‘iyyetlerine idrâc ve He-medân'a rucû‘ ve etrâfını taht ü târâc eylediklerinden gayri, Zend Kerîm hevâdârların-dan ‘Alimerdân Hân o havâlîye karîb bulunmağla, kazıyyeyi merkuma ihbâr ve istizhâr etmeleriyle, Hân-ı mezbûr dahi cem‘iyyete dâhil ve sevâd-ı cem‘iyyetleri beş altı bin piyâde ve süvârî derecelerine vâsıl olup, bu haber-i bârid Âzâd Hân'a vârid oldukda, altı yedi bin asker ta‘yîn ve Yezdicerd'e yakin mahalde hasmeyn birbirin görüp, ahadühümâ âhara havâle-i şemşîr-i hışm ü kîn etmeleriyle, Âzâd Hân askeri mağlûb ve müdemmir ve Zendîler nâyil-i fevz ü zafer olduklarından gayri, Âzâd Han'ın askeri bunlar ile müt-tahid ve berâber olup, bu cihetle cem‘iyyetlerine kuvvet ü kesret ve hasımları tarafına za‘f ü kıllet târî olup, el-yevm Âzâd Hân Isfahan'da ve Şeyh ‘Alikulihân Hemedân etrâfında ve Zend Kerîm Isfahân'a karîb mahalde asker cem‘iyle meşğûl olup, bundan sonra meşîme-i kazâ vü kaderden ne tevellüd edeceği ‘ilm-i beşerden hâriç olduğu mu-kaddimâtını Bağdâd Vâlîsi bast u temhîd ve sâ‘ir serhadlerden vürûd eden ahbâr dahi müşârun ileyhi tasdîk u te‘yîd eyledi.</span></p>
<p><span class="font12">2 Rebî‘ulevvel 1167 = 28 Aralık 1753 Cuma. Metnimizde belirtilen gün ile bizim ilgili eserlerden istifade ile tespit ettiğimiz gün arasındaki farklılık, hilâlin görülmesinden kaynaklanmış olmalıdır.</span></p>
<h2><a name="bookmark131"></a><span class="font14" style="font-weight:bold;"><a name="bookmark2074"></a>Îcâd-ı tulumba-i nev</span></h2>
<p><a name="bookmark2075"></a><span class="font14"><a name="bookmark2076"></a>Mukaddemâ ihtirâ‘ olunan tulumbalar kurb-i harîkde bulunan çeşmeler sebebi ile işe yarayup, çeşmelere ba‘îd olan harîk lâ-mehâle arka ile ve bârgîr ile nakl-i mâya </span><span class="font14" style="font-weight:bold;">[M1 25] </span><span class="font14">muhtâc ve su gelince vâfir mahal ihtirâkıyla kulûb-i nâsda ıztırâb ve inzi‘âc hâsıl olur idi. Bostâncılar Tulumbacı-başısı bu gayileyi def içün nev-îcâd bir tulumba peydâ ve mahall-i ba‘îdden celb-i mâye hâcet mes etmeyeceğini ‘arz-ı hâliyle inhâ edüp, şöyle ki ekser büyûtta bi‘r mevcûd olup, tulumbanın hortumunu bi‘re sarkıdup, itfây-ı harîka ibtidâr eyleyeceğini ve bi‘r-i mezkûrda su kalmadığı hâlde âhar beyte varup, bi‘rden yine fi‘l-i mezkûru îcrâ edeceğini müdellel mukaddimât ile inbâ eyleyüp, sûret-i zâhirde nef‘ ü fâ‘idesi nümâyân olduğundan, zikr olunan nev-îcâd tulumbaların i‘mâline müsâ‘ade ve lâzım gelen mesârıfı cânib-i mîrîden verilmek irâde olunup, fi'l-hakıka ba‘zı mahallerde zikr olunan tulumbaların itfây-ı harîka medârı olmağla, neşr ü isti‘mâli içün Tulumbacı Ocağı'na ve sâ’ir<a name="footnote647"></a><sup><a href="#bookmark2077">647</a></sup><sup></sup> itfây-ı nâra me‘mûr olanlara ısdâr-i misl-i lâzimü'l-imtisâl kılındı.</span></p>
<h2><a name="bookmark132"></a><span class="font14" style="font-weight:bold;"><a name="bookmark2078"></a>Hânden-i Mevlid-i şerîf</span></h2>
<p><a name="bookmark2079"></a><span class="font14">İşbu şehr-i rebî‘ulevvelin on ikinci günü<a name="footnote648"></a><sup><a href="#bookmark2080">648</a></sup><sup></sup> Şehinşâh-ı sütûde-haslet debdebe-i Mülûkâne'leriyle Sultân Ahmed Câmi‘-i şerîfine sâye-endâz-ı rağbet ve huzûrları mu‘tâd olan erkân-ı Devlet'i tahrîk-i kûşe-i âb-rûy-i iltifâtlarıyla mâlik-i gencîne-i meserret buyurup, Fahr-i enbiyâ ve sened-i<a name="footnote649"></a><sup><a href="#bookmark2081">649</a></sup><sup></sup> asfiyâ ‘aleyhi efzalü't-tehâyâ hazretlerinin nazm-ı celîl-i Mevlid-i şerîflerin istimâ‘ ile tahsîl-i fevz ü sa‘âdet ‘akabinde serây-ı dilârâ-yı Şâhâneleri'ne sevk-i semend-i şevket buyurdular.</span></p>
<h2><a name="bookmark133"></a><span class="font14" style="font-weight:bold;"><a name="bookmark2082"></a>Nasb-ı Kethudây-ı Sadrıa„zamî ve tevcîh-i Emânet-i Darb-hâne ve Şehir ve<a name="footnote650"></a><sup><a href="#bookmark2083">650</a></sup></span><span class="font4"><sup></sup> </span><span class="font14" style="font-weight:bold;">Matbah</span></h2>
<p><span class="font14">Sadrıa‘zam Kethudâsı olan ‘İzzet ‘Ali Paşa dâmâdı Mustafa Bey birkaç gün ma-raz-ı cân-gâh ile dil-rîş-i elem ve şehr-i mezkûr gayetinde<a name="footnote651"></a><sup><a href="#bookmark2084">651</a></sup><sup></sup> ve mücânisi olan zîr-i hâke mudgam olup Darb-hâne Emîni olan el-Hâc ‘Abdullah Efendi o mesned-i vâlâ ile mü-kerrem ve münhal olan Darb-hâne Emâneti ile Ağa-zâde Hüseyin Ağa me‘mûr-i darb-ı dînâr ü dirhem olup, Şehremîn-i sâbık el-Hâc Mehmed Efendi Emânet-i Matbah ile dilsîr-i ni‘met ve sâbıka Kethudâ Kâtibi Mehmed Efendi Şehremâneti ile sâ‘id-i evc-i rif‘at oldu.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
</div><br clear="all">
<h2><a name="bookmark134"></a><span class="font14" style="font-weight:bold;"><a name="bookmark2085"></a>Nasb-ı Emîn-i Surre</span></h2>
<p><a name="bookmark2086"></a><span class="font14"><a name="bookmark2087"></a>Musâhib-i Şehriyârî olan Sâlih Ağa, şehr-i rebî‘ulâhmn on üçüncü günü<a name="footnote652"></a><sup><a href="#bookmark2088">652</a></sup><sup></sup> Surre Emâneti ile cânib-i Hicâz'a ta‘yîn ve dûş-i istihkakı, hil‘at-i seniyye ile tezyîn olundu.</span></p>
<h2><a name="bookmark135"></a><span class="font14" style="font-weight:bold;"><a name="bookmark2089"></a>Âmeden-i hazîne-i Mısrıyye</span></h2>
<p><a name="bookmark2090"></a><span class="font14">Beher sâl cânib-i Mısır'dan irsâli mu‘tâd olan hazîne mashûben bi's-selâme Üsküdar'a geldiğini, muhâfazasına me‘mûr ümerây-ı Mısriyye'den sâbık Mısır Defterdârı Yûsuf Bey Bâb-ı ‘âlî'ye gelüp, </span><span class="font14" style="font-weight:bold;">[M1 26] </span><span class="font14">ihbâr ve huzûr-i Sadr-ı mekârim-kârda mûmâ ileyh ve ma‘iyyetinde olan Mısır ocağları zâbitânı telebbüs-i hila‘ ile kesb-i mübâhât ü iftihâr ve fi'l-hâl bir kıt‘a çekdirme Üsküdar'a gönderilüp, me‘mûrlar hazîneyi tahmîl ve Alây Köşkü altından imrâr ile Hazîne-i ‘âmire'ye tavsîl eylediler.</span></p>
<h2><a name="bookmark136"></a><span class="font14" style="font-weight:bold;"><a name="bookmark2091"></a>Tevcîh-i rütbe-i Mîr-i mîrânî be-Ağa-yı Yeniçeriyân-ı sâbık ve tevcîh-i İnebahtı ve ibka-yı Mısır</span></h2>
<p><a name="bookmark137"></a><span class="font14">Şâhîn Paşa dâmâdı olup, Yeniçeri Ağalığı'ndan infisâl ile Tekfûr-dağı'nda muta-rassıd-ı lutf-i Şehriyâr-ı deryâ-nevâl olan Hüseyin Ağa cumâdelûlâ evâyilinde<a name="footnote653"></a><sup><a href="#bookmark2092">653</a></sup><sup></sup> bâ-rütbe-i Mîr-i mîrânî Hotin muhâfazası ile dest-nüvâzende-i merhamet ü işfâk ve takviyye-i bâzû-yi iktidârı zımnında Köstendil Sancağı dahi mansıbına ilhâk ve înebahtı ve Kös-tendil sancağlarına mutasarrıf Muhsin-zâde Vezîr Mehmed Paşa dahi ber-vech-i muhâfaza înebahtı tarafına munsarıf ve Mısr-ı Kahire ibkasiyle Vezîr Silahdâr Mustafa Paşa'nın zeng<a name="footnote654"></a><sup><a href="#bookmark2093">654</a></sup><sup></sup>-beste-i inkılâb olan mir‘ât-ı emeli müncelî vü münkeşif kılındı.</span></p>
<h2><a name="bookmark2094"></a><span class="font14" style="font-weight:bold;"><a name="bookmark2095"></a>Huzûr-i sâye-i Kird-gârî berây-ı hatm-i Sahîh-i Buhârî der-Câmi„-i Ebi'l-Feth</span></h2>
<p><span class="font14">Mustağrak-i rahmet-i Rabbânî îbn Hacer Askalânî Buhârî-yi şerîf şerhi mukaddimesinde ba‘de Kitâbillâh esahh-i kütüb olan kitâb-ı mezkûrun fezâyilini ta‘dâd ve ezcümle mümkinât-ı umûrdan ne makûle emrin inkızâsı talep ve irtiyâd olunup, safvet-i kalb ve tahâret-i kâmile ile kırâ‘et olunur ise husûl-i murâd mücerreb-i ashâb-ı i‘tikad olduğunu îrâd ve ba‘zı ehl-i kulûb bu keyfiyyeti ‘arz-ı huzûr-i Şehriyâr-ı vâlâ-nijâd et-mişidi. Merâyâ-yı kulûb-i pâkîze-dilân kabil-i intibâ‘-ı suver-i ma‘kulât olduğundan bu kavl-i mu‘teber tab‘-ı Hüdâvendigârî'ye eser<a name="footnote655"></a><sup><a href="#bookmark2096">655</a></sup><sup></sup> etmekle, memleket-i vesî‘u'l-ercâyı Dev-let-i ‘aliyye'den şûriş ü inkılâbâtın def‘i ve sekene-i Âsitâne-i sa‘âdet'e min ciheti'l-feyz ve'l-bereke fâyide vü nef‘i cezmiyle Hâkan-ı îskender-makam ‘ale'd-devâm Buhârî-yi şerîf kırâ‘et olunmasını iltizâm buyurup, hattâ Ayasofya'da vâki‘ kitâbhâneleri kurbunda ‘ale's-sabâh bir meclis-i hâfil in‘ikadıyle kitâb-ı mezkûrdan yevmiyye birer cüz‘ kırâ‘etini tertîb ve Buhârî-hânları vezâyif-i mu‘ayyene ve revâtib-i mukannene ile tatyîb <a name="bookmark2097"></a>buyurmuşlar idi. Bu eser-i pür-bereket Ebu'l-feth ve'l-megazî Sultân Mehmed Hân Gazî Câmi‘-i şerifine sirâyet ve o mahalde dahi Buhârî şerîf kırâ’et ve bu esnâda hatim du‘âsı olduğunu rivâyet eylediklerine binâ’en, du‘âda bulunmak ve feyz ü bereket-i hatm ile hisse-yâb olmak niyyet-i hâlisasıyle işbu cumâdelûlâ evâyilinde<a name="footnote656"></a><sup><a href="#bookmark2098">656</a></sup><sup></sup> </span><span class="font14" style="font-weight:bold;">[M1 27] </span><span class="font14">Hüsrev</span><span class="font14" style="font-weight:bold;">-</span><span class="font14">i Dârâ- dürbet zikr olunan câmi‘-i şerîfe ‘azîmet ve sâlât-ı zuhru cemâ‘atle edâdan sonra karî Sahîh-i Buhârî hatim du‘âsına mübâşeret edüp, o meclis-i ‘amîmü'l-feyzden istic-lâb-ı yümn ü bereket ve lâzım gelenlere bezl ü ihsân ve bahren Serây-ı ‘âlîlerine tevcîh-i veche-i ‘izz ü şân eylediler.</span></p>
<h2><a name="bookmark138"></a><span class="font14" style="font-weight:bold;"><a name="bookmark2099"></a>Zuhûr-i harîk</span></h2>
<p><a name="bookmark2100"></a><span class="font14">Cumâdelûlânın dokuzuncu çehârşenbih gicesi<a name="footnote657"></a><sup><a href="#bookmark2101">657</a></sup><sup></sup> Kandilli'de âteş-i serkeş-rû nümâ ve ‘Ârifî dâmâdı Süleyman Efendi'nin Sâhil-hânesi hâriciyyesini ihrâk ile karîn-i intifâ olduğundan fazla, şehr-i mezkûrun on dördüncü Pazar gicesi<a name="footnote658"></a><sup><a href="#bookmark2102">658</a></sup><sup></sup> Langa Yeni-kapusu kur-bunda basmacılar kârhânesinden dahi âteş-i serkeş zebâne-keş olup, rûzgârın şiddeti hasebiyle etrâfa sirâyet ve der-sâ‘at Şehriyâr-ı pür-şefekat ve Sadrıa‘zam ve sâ’ir<a name="footnote659"></a><sup><a href="#bookmark2103">659</a></sup><sup> </sup>me‘mûrlar yetüşüp, itfâsına himmet ve vâfir dekâkîn ve bin beş yüz kadar büyût-i Müs-limîn ve re‘âyâ hâneleri muhterîk olup, ‘âleme dehşet gelmişiken, ‘inâyet-i Mevlâ ile o beliyye-i ‘uzmâ mündefi‘ ve havf-i sirâyet ile muzdarip olanlardan ihtilâc-ı derûn zâyil ü mürtefi‘ oldu. Şahsın biri hânesi cihân-nümâsından âteşi temâşâ eder iken âsumândan top dânesine müşâbih müdevverü'ş-şekl bir şey zuhûr ve basmacılar kârhânesine bir zirâ‘ kalarak tarrâka-i bülend ile çatlayup, eczâ‘ ve şerâresinin etrâf ü eknâfa intişârını re‘ye'l-‘ayn müşâhede eylediğini takrîr etmiş. Zikr olunan harîkda Berber Mustafa nâm kimesnenin hânesi vasatda vâki‘ olup, cevânibi tu‘me-i ejder-i âteş olmuşiken, merkumun hânesi âfet-i sirâyetden mahrûs ve bir mahalli rahne-dâr olmadığı mahsûs olup, </span><span class="font14" style="font-style:italic;">lâ-te’sîre li'l-esbâb<a name="footnote660"></a><sup><a href="#bookmark2104">660</a></sup></span><span class="font14"><sup></sup> sırrı ma‘lûm-i erbâbü'l-elbâb oldu.</span></p>
<h2><a name="bookmark139"></a><span class="font14" style="font-weight:bold;"><a name="bookmark2105"></a>İbka ve tevcîh-i ba„zı menâsıb-ı vüzerâ ve ihrâc-ı mevâcib</span></h2>
<p><span class="font14">Şehr-i mezkûrun yirmi birinci günü<a name="footnote661"></a><sup><a href="#bookmark2106">661</a></sup><sup></sup> Eyâlet-i Habeş ilhâkıyle Cidde Sancağı, Sadr-ı esbak Seyyid Mehmed Paşa'ya ve Karaman Eyâleti, Vezîr Mustafa Paşa'ya ibka olunup, Özi Eyâleti Selânik Sancağı ilhâkıyle, sâbıka Bender Muhâfızı Vezîr İbrâhîm Paşa'ya ve Belgrad Muhâfızlığı, selefi Köprülü-zâde el-Hâc Ahmed Paşa'ya ve Selânik Sancağı, selefi Vezîr Nu‘mân Paşa'ya ve Bender Muhâfızlığı, Mîr-i mîrân'dan Süsen-<a name="bookmark2107"></a>zâde ‘Abdullah Paşa'ya tevcîh olunup, şehr-i mezkûrun yirmi dördüncü günü<a name="footnote662"></a><sup><a href="#bookmark2108">662</a></sup><sup></sup> tevâyif-i askerînin bir kıst mevâcibleri dahi tertîb olunan Dîvân-ı müşeyyedü'l-erkânda kabzına me‘mûrlara ta‘dâd ve i‘tâ ve dört gün sonra devr vâki‘ olup, Rikâbdâr Ağa vesâtatıyle teşrîfât-ı mülâtefet-makrûn ve sa‘y-i cemîl-i Sadâret-penâhîyi </span><span class="font14" style="font-weight:bold;">[M1 28] </span><span class="font14">mutazammın hatt-ı hümâyûn şeref-vürûd olup, bu iltifât ü rağbet-i bî-intihâ kadr ü menzilet-i müşârun ileyhi i‘lâ eyledi.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
<p><span class="font9">6</span></p>
</div><br clear="all">
<h2><a name="bookmark140"></a><span class="font14" style="font-weight:bold;"><a name="bookmark2109"></a>Vefât-ı Halîl Efendi ez-meşâhîr-i ricâl</span></h2>
<p><span class="font14">Kibâr-ı hâcegândan Emîn-i Matbah-ı sâbık Halîl Efendi, dekkâkatü'r-rikâb olan ‘illet-i şeyhûhat ile bir zemândan berü üftâde-i pîçiş-i ıztırâb iken, işbu cumâdelûlâ evâhırında<a name="footnote663"></a><sup><a href="#bookmark2110">663</a></sup><sup></sup> dâr-ı fenâdan rihlet ve ‘azm-i cânib-i âhiret eyledi. Mûmâ ileyh Kayseri-ye'de mütevellid olup, Âsitâne-i sa‘âdet'e vürûdunda zümre-i teberdârâna ittısâl ve bir takrîb Şehîd ‘Ali Paşa'ya çatup, ihrâz-ı evvelîn-i pâye-i ikbâl etmişidi. Sevk-i tâziyâne-i himmet-i merhûm ile esb-i emeli tîz-rev ve katâr-ı hâcegâna iltihâk ile Emîn-i cev olup, ba‘dehû Emânet-i Matbah-ı ‘Âmire ile tahsîl-i bülga-i iftihâr ve tenâvüb ü tekerrürden nâşî Matbah Emîni şöhretiyle nâm-dâr olup, giderek sâ’ir<a name="footnote664"></a><sup><a href="#bookmark2111">664</a></sup><sup></sup> menâsıba dahi nâyil ve kes-ret-i hadem ü haşem ile müşârun bi'l-benân-ı emâsil olmuşidi. </span><span class="font14" style="font-style:italic;">Ve eyyü na„îmin lâ yü-keddirühu'd-dehr<a name="footnote665"></a><sup><a href="#bookmark2112">665</a></sup><sup></sup></span><span class="font14"> mefhûmu üzere ikbâl ve tereffühüne isâbet-i ‘ayn vâki‘ olup, memleketine nefy ü iclâ ve müddet-i medîde ikâmetle tahkir u izdirâ<a name="footnote666"></a><sup><a href="#bookmark2113">666</a></sup><sup></sup> olunup, Sadr-ı esbak Hasan Paşa ile ülfeti ve hakkında sâbıka-i ‘inâyeti olmak takrîbi ile mûmâ ileyhi ıtlâk ve necm-i bahtını neyyir-i himmetiyle işrâk etmişidi. Bundan sonra Büyük Rûznâme ve Defter Emâneti ile imrâr-ı evkât ve târîh-i mezkûrda<a name="footnote667"></a><sup><a href="#bookmark2114">667</a></sup><sup></sup> vefât eyledi. Mûmâ ileyh mu‘âsırı bulunan ricâl-i devletin nâmdârı ve bezl-i vücûd ve ri‘âyet-i hukuk u ‘uhûd ile sâhib-i iştihârı olup, ‘ulemâya muhibb ve meveddet-i ehl-i ‘irfâna mükibb olup, hânesi fî külli yevm velîme cem‘iyyeti gibi izdihâm üzere olup, sofra-i ni‘meti bây ü gedâya mebzûl ve kand-i mükerrer sohbetinden herkes mütelezziz olduğu menkuldür. Sinni-yi ‘ömrü mi‘e-i kâmileden zâ‘id ve füshat-i ecel ile cihândan kâm almış bir pîr-i mâcid idi. Merhûmun hâcegândan Cebecîler Kitâbeti derecelerine vâsıl bir oğlu olup, merhûm Râ‘if İsmâ‘îl Paşa hemşiresini âverde-i hibâle-i izdivâc ile karîn-i ibtihâc olup, pederinin ba‘zı mehâsinini tezkîr ve nâsdan celb-i rahmet ile kabrini tenvîr eyler idi. O dahi karîbü'l-‘ahdde fevt ve zebûn-i ser-pençe-i mevt oldu.</span></p>
<h2><a name="bookmark141"></a><span class="font14" style="font-weight:bold;"><a name="bookmark2115"></a>Tevcîhât-ı „ilmiyye</span></h2>
<p><a name="bookmark2116"></a><span class="font14"><a name="bookmark2117"></a>Receb gurresinden<a name="footnote668"></a><sup><a href="#bookmark2118">668</a></sup><sup></sup> zabt şartıyla Kuds-i şerîf Kazâsı, Konevî Mustafa Efendi'ye ve Amid Kazâsı, es-Seyyid Mehmed Şerîf Efendi'ye receb evâyilinde tevcîh ve Bağdâd ve Kayseriyye </span><span class="font14" style="font-weight:bold;">[M1 29] </span><span class="font14">ve Belgrad kazâlarıyla ba‘zı mevâlî-yi Devriyye'nin cihet-i te‘ayyüşleri terfih olundu.</span></p>
<h2><a name="bookmark142"></a><span class="font14" style="font-weight:bold;"><a name="bookmark2119"></a>Tevcîhât-ı Vüzerây-ı „izâm</span></h2>
<p><a name="bookmark2120"></a><span class="font14">Emâret-i Hâc ve Eyâlet-i Şâm mutasarrıfı Vezîr Es‘ad Paşa'ya ve Cerde Başbuğ-luğu ve Eyâlet-i Trablus, birâderi Vezîr Sa‘deddîn Paşa'ya Cumâdelâhırenin beşinci günü<a name="footnote669"></a><sup><a href="#bookmark2121">669</a></sup><sup></sup> ibkâ ve takrîr ve sâbıkâ Tırhala Sancağı'na mutasarrıf Vezîr Yeğen ‘Ali Paşa'nın Anadolu Eyâleti'yle ‘ayn-ı ibtihâcı tenvîr olunup, Tırhala Sancağı, mîr-i mîrândan Hotin Muhâfızı Hasan Paşa'ya ilhâk ile Köstendil Sancağı ‘uhdesinden fekk<a name="footnote670"></a><sup><a href="#bookmark2122">670</a></sup><sup></sup> ü nez‘ ve livâ-i mezkûr mîr-i mîrân Hâlid Paşa'ya def‘ olundu. Erzurum Eyâleti, şehr-i mezkûrun yirminci günü<a name="footnote671"></a><sup><a href="#bookmark2123">671</a></sup><sup></sup> sâbıkâ Anadolu Vâlîsi Çeteci Vezîr ‘Abdullah Paşa'ya ihsân ve selefi Vezîr el-Hâc Îbrâhîm Paşa'ya tevcîh-i Eyâlet-i Van kılındı.</span></p>
<h2><a name="bookmark143"></a><span class="font14" style="font-weight:bold;"><a name="bookmark2124"></a>Vukü„-i harîk</span></h2>
<p><a name="bookmark2125"></a><span class="font14">Cübb-‘ali kurbunda Aya-kapusu nâm mahalde âteş zuhûr edüp, hâric ve dâhil-i sûrda mey-gede ve ba‘zı re‘âyâ hânelerini hâkister ve kati çok kimseyi mübtelây-ı hasâret ü zarar edüp, ‘avn-ı Hüdâ yâver ve sükûn-i nâr ile etrâf vâreste-i keder oldu.</span></p>
<h2><a name="bookmark144"></a><span class="font14" style="font-weight:bold;"><a name="bookmark2126"></a>Nüzûl-i filika ve sandal-i hümâyûn</span></h2>
<p><span class="font14">Nefs-i nefîs-i Pâdişâhî içün inşâ olunan filika ve sandalın itmâm olunduğu i‘lâm olunduğuna binâ’en, münâsebet-i ‘aded iltizâmiyle yevm-i isneyn Sadrıa‘zam ve sâ’ir<a name="footnote672"></a><sup><a href="#bookmark2127">672</a></sup><sup> </sup>huzûrları mu‘tâd olan zevât müctemi‘ olup, ihtiyâr olunan sâ‘at-i sa‘dde vâhiden ba‘de vâhidin deryâya ilkâ ve me‘mûr-i inşâsı olanlara hila‘-i behiyye iksâ ve surreler i‘tâ olundu. Hâkim-i merhûmun ikisine birden inşâd etdiği târîhdir:</span></p>
<p><span class="font14">Înüp bir günde bahra söyledim Hâkim ana târîh</span></p>
<p><span class="font14">Hümâ-veş açdı per kondu yemme nev-sandal u filika</span></p>
<p><span class="font13" style="font-weight:bold;font-variant:small-caps;">(o3j</span><span class="font4" style="font-weight:bold;font-variant:small-caps;">^</span><span class="font4"> &lt;Jaj^^</span><span class="font4" style="font-weight:bold;font-variant:small-caps;">^j 4^j</span><span class="font4"> ^aJ^i &nbsp;&nbsp;^a^l ^y^Va</span><span class="font14">)</span></p>
<h2><a name="bookmark145"></a><span class="font14" style="font-weight:bold;"><a name="bookmark2128"></a>Zikr-i nüzûl-i sefine-i üç anbarlı</span></h2>
<p><a name="bookmark2129"></a><span class="font14"><a name="bookmark2130"></a>İki buçuk seneden berü sâha-i Tersâne'de inşâsına sarf-ı nîrûy-i himmet kılınan üç anbarlı kalyon tekmîl ü âmâde olduğuna binâ’en, işbu recebü'l-ferdin dördüncü hamîs günü<sup>1</sup> Şehriyâr-ı deryâ-nevâl Tersâne-i ‘âmire'ye teveccüh ve ikbâl buyurup, mukaddemce muntazar-ı kudûm-i şeref-lüzûmları olan Sadrıa‘zam ve Kapudan Paşa'yı iltifât-ı Şâhane'leriyle tatrîb ve anlar dahi kad-hamîde-i ta‘zîm olarak zımnen icrây-ı resm-i terhîb etdikden sonra ‘Ankây-ı Bahrî nâm kalyonda ferş ü ihzâr olunan mahalle dek hidmet-i bagal-gîrî şerefiyle kesb-i iftihâr ve ‘avdet ve mahalli mahsûslarında karar etmişler idi. İhtiyâr olunan vakt-i mes‘ûd hulûl ve ‘alâ mâ-cerâ'l- </span><span class="font14" style="font-weight:bold;">[M1 30] </span><span class="font14">‘âde tahsîl-i emr-i nüzûl ‘akıbinde o cebel-i râsih ve o ‘ilm-i bâzıha yol verilüp, fazl-ı Bârî ve him-met-i Tâcdârî'yle ber-vech-i sühûlet me‘vâsı olan deryâya duhûl edüp, zihn-i Şâhâne'den sünûh eden nüvîd-i fütûh ile tesmiye ve zebh-i karâbîn ve ikdâr-ı fukarâ vü mesâkîn resm-i şükrânesi te‘diye kılındıkdan sonra, Kapudan Paşa'ya ve Tersâne Emîni olan Bekir Efendi'ye ve sâ’ire<sup>2</sup> mu‘tâd üzere hil‘atler ilbâs olunup, bu aralıkda Tersâne Mi‘mâr-başısı Sâlih Halîfe, oğlunun müderrisliği içün hâzır etdiği ‘arz-ı hâlini takdîm ve kalyon-i mezkûrun ibtidâ ve intihâsında dûçâr olduğu ıztırâbı girye-i gelû-sûz ile ‘arz u tefhîm edüp, niyâzı müsâ‘ade-i hümâyûna karîn ve oğlu mezkûr hatt-ı şerîf ile min ihde'l-müderrisîn olup, bundan sonra o Şehriyâr-ı Dâr[a] gulâm filika-süvâr-ı ihtişâm olarak Serây-ı hümâyûnlarına hırâm buyurdular.</span></p>
<h2><a name="bookmark146"></a><span class="font14" style="font-weight:bold;"><a name="bookmark2131"></a>İhrâc-ı Surre ve hareket-i Donanma-yı hümâyûn ve ziyâfet-i Mîrahûr-i Evvel be-Şehriyâr-ı rub„-meskûn</span></h2>
<p><span class="font14">Şehr-i recebü'l-ferdin dokuzuncu hamîs günü<sup>3</sup> fukarâ-yı Haremeyn'e tertîb olunan Surre-i hümâyûn, Emîn nasb ve ta‘yîn olunan Musâhib Sâlih Ağa'ya ber-vech-i mu‘tâd teslîm olunup, Üsküdar'a ‘ubûr ve birkaç gün zarfında tesviye-i umûr ve izhâr-ı sürûr ile kâfile-i hâccı istishâb ol savb-ı şeref-evbe şitâb eyledi. Donanma-yı hümâyûn'un Akdeniz'e doğru seyr ü hareketinin vakti tekarrub ve Kapudan Paşa dahi ‘azîmete te‘ehhüb etmişidi. Şehr-i mezkûrun on ikinci günü<a name="footnote673"></a><sup><a href="#bookmark2132">673</a></sup><sup></sup> müşârun ileyh mersây-ı Tersâne'den fekk-i lenger ve Yalı-köşkü'ne çıkup, mu‘tâd üzere kürkünü ve Kapudanlar hil‘atlerini geyüp, Ak-deniz tarafına sefer eyledi.</span></p>
<p><span class="font14">Eyyâm-ı behâr hulûl ve Istabl-ı ‘âmire'de olan huyûl-i sâfinâtın çerâ-gâh-ı hâssaya ihrâçları vakti duhûl<a name="footnote674"></a><sup><a href="#bookmark2133">674</a></sup><sup></sup> eylediğine binâ‘en, evâyil-i receb-i şerîfde mu‘tâd olan alay ile atlar ihrâç ve mahallerine rabt ile bir müddet reh-yâb-ı ilcâm u isrâc olduğunun altıncı <a name="bookmark2134"></a>günü Mîrahûr-i Evvel Emîn Ağa-zâde Sâdık Ağa tarafından Şehriyâr-sütûde-haslet kemâl-i ibtihâl u darâ‘atle da‘vet ve lutfen da‘vetine icâbet ve mîrahûrlara mensûb kasrı dil-nişîne sâye-endâz-ı şevket olmalarıyla istimâ‘-ı eganî ile kesb-i telezzüz-i rûhânî ‘akıbinde ihzâr ü tehyi’e olunan et‘ime-i şehiyye tenâvül olunup, ta‘âm hıtâmında Ağayı mûmâ ileyh müzeyyen bir esb-i sabâ-reftâr keşîde-i sâha-i tezellül ü iftikar </span><span class="font14" style="font-weight:bold;">[M1 31] </span><span class="font14">edüp, taraf-ı Mülûkâne'den kabûle karîn ve bir sevb-i semmûr ilbâsiyle hidmeti vâsıl-ı rütbe-i tahsîn olup, bundan sonra Şehriyâr-ı ‘atâ-pâş ‘âzim-i Sâhil-serây-ı Beşiktâş oldu.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
</div><br clear="all">
<h2><a name="bookmark147"></a><span class="font14" style="font-weight:bold;"><a name="bookmark2135"></a>Nakl-i hümâyûn be-Sa„dâbâd ve Beşiktâş</span></h2>
<p><a name="bookmark2136"></a><span class="font14">Eyyâm-ı sermâ güzerân ve mevsim-i rebî‘ nâmiye-bahş-ı çemenistân olduğuna binâ‘en, teneşşuk-i hevâ ve mutâla‘a-i sun‘-i Hüdâ dâ‘iyeleri tab‘-ı hümâyûnda hüveydâ olup, bu eyyâmda sahrâ-yı pehnâsı nümûne-nümây-ı nakş-ı bukalemûn ve ezhâr-ı can-fezâsı rengâ-reng ve gûnâ-gûn olan Sa‘dâbâd'a şehr-i recebü'l-ferdin yirmi ikinci günü<sup>1 </sup>nakl-i hümâyûn vukû‘ bulup, o mahall-i dilkeşde birkaç gün tenezzüh ve şehr-i mezkûrun yirmi altıncı günü<sup>2</sup> Sâhil-serây-ı Beşiktâş'a teveccüh buyurdular.</span></p>
<h2><a name="bookmark148"></a><span class="font14" style="font-weight:bold;"><a name="bookmark2137"></a>„Azl ü nasb-ı Sadreyn ve tevcîh-i pâyehâ</span></h2>
<p><a name="bookmark2138"></a><span class="font14">Sadr-ı Rûm olan Ser-etibbâ-yı Hâssa Mehmed Efendi ve Sadr-ı Anadolu olan Lü-fullah Efendi, işbu şa‘bânul-mu‘azzamın yedinci günü<sup>3</sup> müddet-i ‘örfiyyelerin tekmîl edüp, Rumeli'ye Dâmâd-zâde Feyzullah Efendi ber-vech-i tekerrür tesaddur ve Anadolu Sadâreti'yle mukaddemâ Anadolu Pâyesi olan Mehmed Sâlih Efendi, kesb-i istîbdâd ü teferrüd eyledi. Sâbıka Anadolu Kadı‘askeri ‘Abdurrahîm Efendi, hakkında âfitâb-ı ‘âlem-tâb-ı Tâcdârî lem‘a-rîz-i zuhûr ve şa‘bânın onuncu günü<sup>4</sup> Rumeli Pâyesi'ne irtika ile ser-kerem-i sülâfe-i sürûr olup, sâbıka Selânik Kadısı ve Edirne Pâyesi olan İshak-zâde Yahyâ Efendi dahi merâhim ve işfâk-ı Sultân-âfâkdan hisse-mend ve Mekke-i mü-kerreme Pâyesi'yle Burusa hükûmetine sevk-i semend eyledi.</span></p>
<h2><a name="bookmark149"></a><span class="font14" style="font-weight:bold;"><a name="bookmark2139"></a>İhrâc-ı mevâcib-i kısteyn</span></h2>
<p><span class="font14">Şehr-i mezkûrun yirmi birinci sülesâ günü<sup>5</sup> tertîb-i dîvân ve ‘umûmen kapu-kullarının iki kıst mevâcibleri ihsân olunup, yirmi altıncı hamîs günü<sup>6</sup> Bâb-ı ‘âlî'de mas-lahat-ı devr tekmîl olacağı nümâyân olduğundan, Hazînedâr Ağa vesâtatıyle taraf-ı Mülûkâne'den hatt-ı hümâyûn ve teşrîfât-ı seniyye şeref-rîz-i vürûd ve hatt-ı şerîf ‘alâ</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
<p><span class="font9">6</span></p>
</div><br clear="all">
<p><span class="font12">23 Receb 1167 = 16 Mayıs 1754 Perşembe.</span></p>
<p><span class="font12">26 Receb 1167 = 19 Mayıs 1754 Pazar.</span></p>
<p><span class="font12">7 Şa‘bân 1167 = 30 Mayıs 1754 Perşembe.</span></p>
<p><span class="font12">10 Şa‘bân 1167 = 2 Haziran 1754 Pazar.</span></p>
<p><span class="font12">21 Şa‘bân 1167 = 13 Haziran 1754 Perşembe. Metnimizde belirtilen gün ile bizim ilgili eserlerden istifade ile belirttiğimiz gün arasındaki farklılık, hilâlin görülmesinden kaynaklanmış olmalıdır.</span></p>
<p><span class="font12">26 Şa‘bân 1167 = 18 Haziran 1754 Salı. Metnimizde belirtilen gün ile bizim ilgili eserlerden istifade ile belirttiğimiz gün arasındaki farklılık, hilâlin görülmesinden kaynaklanmış olmalıdır.</span></p>
<p><a name="bookmark2140"></a><span class="font14">ru’ûsi'l-işhâd feth u kırâ’et olunup, sâyebân-ı emân olan zıll-i vârif-i Şehinşâhî, dâmen-i kıyâmete dek memdûd olmak du‘âları tasrîh ve Ağa-yı mûmâ ileyh semmûr kürk ve donanmış esb ve mu‘tâd olan hidmet ile tefrîh olundu.</span></p>
<h2><a name="bookmark150"></a><span class="font14" style="font-weight:bold;"><a name="bookmark2141"></a>„Azîmet-i Sadrıa„zam be-Tophâne-i Âmire</span></h2>
<p><a name="bookmark2142"></a><span class="font14">Sefer tertîbinden olan on iki kıt‘a topun eczâsı hâzır ve şa‘bânü'l-mu‘azzamın yirmi dokuzuncu günü<a name="footnote675"></a><sup><a href="#bookmark2143">675</a></sup><sup></sup> tehyi‘e olunan kavâlibe ifrâğı tasmîm-kerde-i ricâl-i Tophâne vü Nâzır olduğu cânib-i Sadâret-penâhî'ye zâhir olduğundan, yevm-i mezkûrda </span><span class="font14" style="font-weight:bold;">[M1 32] </span><span class="font14">Sadr-ı müşârun ileyh hademe-i Bâb-ı‘âlî ile Tophâne'ye ‘azîmet ve celse-i hafîfeden sonra döküm mahalline varılup, güdâhte olan eczây-ı ma‘deniyyeyi kalıplarına ifrâğ ve kebîr ü sagır on iki kıt‘a top dökülüp, rîzendegân-ı ocağ mehâret ve san‘atların tekmîl ve isbâğ eylediklerinde, Topçu-başı ve Nâzır ve sâ’ire<a name="footnote676"></a><sup><a href="#bookmark2144">676</a></sup><sup></sup> hil‘atler<a name="footnote677"></a><sup><a href="#bookmark2145">677</a></sup><sup></sup> iksâ ve ocağlularının ba‘zısına surreler i‘tâ olundu.</span></p>
<h2><a name="bookmark151"></a><span class="font14" style="font-weight:bold;"><a name="bookmark2146"></a>Vukû„-i harîk</span></h2>
<p><a name="bookmark2147"></a><span class="font14">Gurre-i ramazânda<a name="footnote678"></a><sup><a href="#bookmark2148">678</a></sup><sup></sup> Şehzâdebaşı'nda vâki‘ İbrâhîm Paşa hammâmına karîb Bağ-dâd Defterdârı Süleymân Efendi'nin hânesinde ve ramazânın yedinci günü<a name="footnote679"></a><sup><a href="#bookmark2149">679</a></sup><sup></sup> Akseray'da ve onuncu günü<a name="footnote680"></a><sup><a href="#bookmark2150">680</a></sup><sup></sup> Üsküdar‘da ber-vech-i te‘âkub şu‘le-i nâr mültehib olup, ‘avn ü ‘inâyet-i cenâb-ı Ehadiyyet ile etrâfa sirâyet etmeksizin itfâsına müsâra‘at olundu.</span></p>
<h2><a name="bookmark152"></a><span class="font14" style="font-weight:bold;"><a name="bookmark2151"></a>Ziyâret-i Hırka-i şerîfe</span></h2>
<p><a name="bookmark2152"></a><span class="font14">Şehr-i ramazânın on beşinci günü<a name="footnote681"></a><sup><a href="#bookmark2153">681</a></sup><sup></sup> Sadr-ı vâlâ-makam ve sudûr-i fihâm ve İstanbul râddesin ihrâz eden mevâlî-yi ‘izâm ve sâ’ir<a name="footnote682"></a><sup><a href="#bookmark2154">682</a></sup><sup></sup> huzûrları mu‘tâd olan zevât-ı kirâm Serây-ı hümâyûn'a varup, ziyâret ve iltisâm-ı Hırka-i Seyyidü'l-enâm ile tahsîl-i dest-mâye-i merâm eylediler.</span></p>
<h2><a name="bookmark153"></a><span class="font14" style="font-weight:bold;"><a name="bookmark2155"></a>Tebrîk-i „îd-i fıtr</span></h2>
<p><span class="font14">Şehr-i ramazân gayete resân olup, leyletü'l-‘îd, erkân-ı Devlet Serây-ı hümâyûn'a ‘azîmet edüp, ‘ale‘s-seher Şehriyâr-ı ferhunde-eser taht-ı ‘âlî-bahta zîb ü fer verdikde, tabakat-ı nâs vakt-i nevbet ihtilâs etdikçe ri‘âyet-i rüteb ile dâmen ü âstîn-i Hüdâven-digârî'ye leb-nihâde-i edeb ve resm-i mezkûr nihâyet buldukda, Şehriyâr-ı vâlâ-neseb yevm-i ‘îde mahsûs debdebe-i Mülûkâne'leriyle Sultân Ahmed Câmi‘i'nde edâ-yı salât-i</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
<p><span class="font9">6</span></p>
<p><span class="font9">7</span></p>
<p><span class="font9">8</span></p>
</div><br clear="all">
<p><a name="bookmark2156"></a><span class="font14">‘îd ve tahsîl-i rızây-ı Rabb edüp, Serây-ı ‘âlîlerine râci‘ ve Dârü'l-hilâfe'lerin kudûm-i hümâyûnlarıyle eşref-i mevâki‘ buyurdular.</span></p>
<h2><a name="bookmark154"></a><span class="font14" style="font-weight:bold;"><a name="bookmark2157"></a>Vürûd-i esb-i müzeyyen ez-cânib-i Zıll-i İlâhî be-sûy-i Sadâret-penâhî</span></h2>
<p><a name="bookmark2158"></a><span class="font14">‘Îdin ikinci günü Sadrıa‘zam Gülhâne'den ‘avdet ve Bâb-ı ‘âlî'de cüz’î ikamet et-mişiken, taraf-ı Mülûkâne'den bir re‘s esb-i müzeyyen ile Mîrahûr-i Evvel'in vürûd eyleyeceğini sûret-i tebşîrde ifâde vü takrîr etmeleriyle fi'l-hâl Sadr-ı müşârun ileyh seng-i rikâba nâzil ve esb-i mezkûr dahi vâsıl olup, mu‘tâd üzere ‘inân-ı ‘inâyet-nişanını takbîl edüp, seng-i rikâbdan vüsûb üzerine rükûb ve birkaç hatve tesyîr u tesrîhden sonra ‘Arz Odası'na çıkup, Mîrahûr-i Evvel Ağa'ya ferve-i semmûr ve nakd-i mevfûr ile iltifât ve Hâs-ahûr takımına dahi mu‘tâd üzere bezl-i ‘atıyyât eyledi.</span></p>
<h2><a name="bookmark155"></a><span class="font14" style="font-weight:bold;"><a name="bookmark2159"></a>Ziyâfet-i Ağa-yı Yeniçeriyân be-Sadr-ı „âlî</span></h2>
<p><a name="bookmark2160"></a><span class="font14">Şevvâl </span><span class="font14" style="font-weight:bold;">[M1 33] </span><span class="font14">ü'l</span><span class="font14" style="font-weight:bold;">-</span><span class="font14">mükerremin altıncı yevm-i ahad<a name="footnote683"></a><sup><a href="#bookmark2161">683</a></sup><sup></sup> Yeniçeri Ağa'sının tertîb et-diği ziyâfete Sadrıa‘zam icâbet edüp, mukaddemce ihzâr olunan sâzende vü bâzendeyi istimâ‘ ve mu‘âyeneden sonra ekl-i ta‘âm maslahatı dahi temâm olup, ‘avdete işâret olundukda, Yeniçeri Ağası tarafından âmâde kılınan bir re‘s esb-i müzeyyen ve sâ’ir<a name="footnote684"></a><sup><a href="#bookmark2162">684</a></sup><sup> </sup>hedâyâ ‘arz ü takdîm ve Sadrıa‘zam tarafından dahi bir sevb-i semmûr ile Ağa-yı mûmâ ileyh tekrîm olunup, hengâm-ı şâm Sadr-ı vâlâ-makam Bâb-ı ‘âlî‘ye nüzûl ve ilmâm buyurdular.</span></p>
<h2><a name="bookmark156"></a><span class="font14" style="font-weight:bold;"><a name="bookmark2163"></a>Tevcîhât-ı menâsıb-ı vüzerây-ı „îzâm</span></h2>
<p><a name="bookmark2164"></a><span class="font14">‘Âdet-i hasene-i Devlet-i ‘aliyye üzere işbu şevvâlin ibtidâsında vüzerây-ı ‘izâm tevcîhâtı olup, fekat İç-il Sancağı, Mar‘aş Vâlîsi Vezîr Mustafa Paşa'ya tevcîh olunup, sâ’ir<a name="footnote685"></a><sup><a href="#bookmark2165">685</a></sup><sup></sup> eyâlet ve elviye mutasarrıfları bulunan vüzerâ ve mîr-i mîrân mansıblarında ibka ve kapu kethudâlarına hil‘atler iksâ olundu.</span></p>
<h2><a name="bookmark157"></a><span class="font14" style="font-weight:bold;"><a name="bookmark2166"></a>Tevcîhât-ı menâsıb-ı hâcegân ve sâ’ir<a name="footnote686"></a><sup><a href="#bookmark2167">686</a></sup></span><span class="font14"><sup></sup></span></h2>
<p><span class="font14">Şehr-i mezkûrun yedinci günü<a name="footnote687"></a><sup><a href="#bookmark2168">687</a></sup><sup></sup> menâsıb-ı hâcegan tevcîhâtına mübâşeret olunup, ricâl-i Bâb-ı ‘âlî ve Şıkk-ı Evvel ve Sânî ve Sâlis ibka olunup, Nişâncılık, Memiş Efen-di'ye ve Defter Emâneti, Yeğen Mehmed Efendi'ye ve Rûznâmçe-i Evvel, Behcet Mehmed Efendi'ye ve Baş-muhâsebe, Râkım Mehmed Efendi'ye tevcîh olunup,</span></p>
<p><a name="bookmark2169"></a><span class="font14">Emânet-i Şehr ve Tersâne ve Darb-hâne ve Matbah ve Arpa kemâ-kân<a name="footnote688"></a><sup><a href="#bookmark2170">688</a></sup><sup></sup> mutasarrıflarına ibka ve Anadolu Muhâsebesi, Elmâs Paşa-zâde Mustafa Bey'e; Atlu Mukabeleciliği, Yazıcı-yı sâbık Mustafa Efendi'ye; Yeniçeri Kitâbeti, Ebûbekir Efendi'ye; Sipâh Kitâbe-ti, Dervîş el-Hâc Mehmed Na‘îmâ Efendi'ye; Silahdâr Kitâbeti, ‘Osmân Paşa-zâde Ah-med Bey'e; Cizye Muhâsebesi, Defterdâr-ı esbak Ahmed Efendi'ye; Mâliyye Tezkireci-liği, Behcet Efendi'ye; birâderi Sârim İbrâhîm Efendi'ye; Küçük Rûznâmçe, Halîl Efendi'ye; Piyâde Mukabelesi; İbrâhîm Paşa-zâde İsmâ‘îl Bey'e; Küçük Evkaf, Hüseyin Bey'e; Cebecîler Kitâbeti, İmam Hasan<a name="footnote689"></a><sup><a href="#bookmark2171">689</a></sup><sup></sup> Efendi'ye; Kalyonlar Kitâbeti, Dâniş Süleymân Efendi'ye; ‘Ulufeciyân-ı Yemîn, Bektâş Efendi'ye; ‘Ulufeciyân-ı Yesâr, Mûsâ-zâde hafîdi Mehmed Efendi'ye; Gurebâ-i Yemîn, ‘Osmân Efendi'ye; Gurebâ-yı Yesâr, Safiye Sultân-zâde Sâdık Bey'e; Tophâne Nezâreti, Hâşim ‘Ali Bey'e; İstanbul Baruthânesi, Kethudâ Bey Kâtibi sâbık ‘Ali Efendi'ye; Selânik Baruthânesi<a name="footnote690"></a><sup><a href="#bookmark2172">690</a></sup><sup></sup>, el-Hâc ‘Ömer Ağa'ya; Sergi Nezâreti, Resmî Ahmed Efendi'ye; Yeniçeri Ağalığı, mutasarrıfı Mustafa Ağa'ya ve Rikâb ağalıkları mutasarrıflarına ibka olunup, </span><span class="font14" style="font-weight:bold;">[M1 34] </span><span class="font14">Sipâh Ağalığı, Re‘îs Kethu-dâsı Mustafa Ağa'ya; Silahdâr Ağalığı, ‘Abdî Ağa'ya tevcîh ve sâ’ir<a name="footnote691"></a><sup><a href="#bookmark2173">691</a></sup><sup></sup> ocağ ağaları kemâ-kân ibka olunup, sâ’ir<a name="footnote692"></a><sup><a href="#bookmark2174">692</a></sup><sup></sup> mansıblar dahi müstehaklarına ihâle ve mansıbdan mahrûm olanların ıztırâbları ‘atâyâ-yı Pâdişâhâne ile izâle olundu.</span></p>
<h2><a name="bookmark158"></a><span class="font14" style="font-weight:bold;"><a name="bookmark2175"></a>Zikr-i tertîb-i ziyâfet ez-cânib-i Sâhib-i devlet be-Şehriyâr-ı gerdûn-kudret</span></h2>
<p><span class="font14">Sâl-i sâlifde taraf-ı Sadâret-penâhî'den da‘vet ve âsâr-ı Mülûkâne'den Dolma-bağçe Kasrı'nda tertîb-i ziyâfet olunduğu gibi bu sene-i ‘amîmetü'l-meymenede dahi o mahall-i bî-bedel ziyâfet-gâh olmağa lâyık ve mahal görülüp, Şehriyâr-ı bende-nüvâz Sadrıa‘zamlarını mest-i rahîk-ı beşâşet ü ihtizâz etmek kasdıyle, da‘vetlerine icâbet ve şevvâlin on birinci günü<a name="footnote693"></a><sup><a href="#bookmark2176">693</a></sup><sup></sup> zikr olunan nüzhetgâhı kudûm-i feyz-lüzûmlarıyle reşk-endâz-ı sahn-ı cennet eylediler. Sadrıa‘zam icrây-ı resm-i ‘ubûdiyyet ve zîr-i pây-i semend-i Mülûkâne'ye vaz‘-ı cebîn-i rukiyyet edüp, taraf-ı hümâyûndan iltifâta mazhar ve ser-i iftihârı küngüre-i mele‘-i a‘lâya berâber olup, Pâdişâh Mahmûdü'l-hısâl zikr olunan kasra sâye-endâz-ı iclâl oldukları hâlde, râmiş-gerân-ı hoş elhân velvele-endâz-ı eyvân-ı keyvân ve savt-ı evtâr-ı sâzende-gân rûh-bahş-ı ebdân-ı insân olup, sâz u âvâzdan istîfây-ı haz olunduğuna binâ‘en sâ’ir<a name="footnote694"></a><sup><a href="#bookmark2177">694</a></sup><sup></sup> bâzende-gâna ruhsat ve anlar dahi icrây-ı san‘at etdikden sonra tertîb-i ta‘âm ve bu hidmet dahi itmâm olundukda, taraf-ı Sadâret-penâhî'den müzeyyen birkaç re‘s esb-i pîl-peyker ve birkaç boğça akmişe-i zer-ender-<a name="bookmark2178"></a>zer ‘arz-ı huzûr-i Şehriyâr-ı cemîlü'l-eser kılınup, hediyyesi şâyân-ı nazar ve takdîmesi nezd-i Hüsrevâne'de mu‘teber olup, ferve-i semmûr ve iltifât nâ-mahsûr ile Sadru's-sudûrunu ferhân ve Sâhil-serây-ı Beşktâş'a ‘atf-ı ‘inân eylediler.</span></p>
<h2><a name="bookmark159"></a><span class="font14" style="font-weight:bold;"><a name="bookmark2179"></a>Binâ-yı kitâbhâne der-Serây-ı Galata</span></h2>
<p><a name="bookmark2180"></a><span class="font14">Âsitâne-i sa‘âdet'de ba‘zı kibâr mücerred terbiye ve iktisâb-ı me‘ârif içün eflâz-ı ekbâdları olan evlâdlarını hezâr niyâz ile Galata Serâyı'na çırâğ etdirdüp, leyl ü nehâr muhâfazadan ve hâllerini mülâhazadan sâlim olup, me‘ârifden behre-yâb olanları sevk-i kader ile Serây-ı cedîd'e alınup, fi'l-hakıka ekserî derece-i isti‘dâdlarına göre feyz-yâb ve gûnâ-gûn nân-pâre ile ilâ âhıri'l-‘ömr vâreste-i kayd-ı ihtiyâç ü ıztırâb olurlar idi. Ancak fakıru'l-hâl olanları tahsîl-i kitâba kadir olamayup, kitâbet ve kırâ’etde zahmet-keş ve kayd-ı isti‘âre-i kütüb ile hâli müşevveş olup, — </span><span class="font14" style="font-style:italic;">âlât gerek etmeğe</span><span class="font14" style="font-weight:bold;"> [M1 35] </span><span class="font14" style="font-style:italic;">tahsîl-i kemâlât”</span><span class="font14"> vefkınca istî‘dâdı var ise dahi fikdân-ı âlet ‘adem-i vusûl-i matlaba ‘illet olduğunu Pâdişâh-ı<a name="footnote695"></a><sup><a href="#bookmark2181">695</a></sup><sup></sup> ‘Utârid-fıtnat nûr-i kerâmetle teferrüs edüp, Serây-ı mezkûrda bir kitâbhâne ve dershâne binâsını fermân buyurup, büyük oda mukabilinde bir mahall-i münâsib tahsîs ve esâsı tarsîs olunup, üç mâh zarfında itmâma karîn ve irvây-ı ‘attâş içün yemîn ve yesârında iki ‘aded çeşmesâr yapılup, dershâneye müderris ta‘yîn ve ta-lebe-i ‘ulûmun esbâb-ı tahsîlleri teshîl ü tehvîn ve fi'l-hakıka bir eser-i cemîl olup, Hâkan-ı zemânın defter-i hasenât ve cerâyidi a‘mâllerine serlevha ve ‘unvân olsa şâyândır.</span></p>
<h2><a name="bookmark160"></a><span class="font14" style="font-weight:bold;"><a name="bookmark2182"></a>İ„dâm-ı Mirlivâ-i „Uzeyr</span></h2>
<p><a name="bookmark2183"></a><span class="font14">Payas Mütevellîsi olan ‘Ali, ‘Uzeyr<a name="footnote696"></a><sup><a href="#bookmark2184">696</a></sup><sup></sup> Sancağı'nı bir takrîb müstevlî olup, sû‘-i hareketi hasebiyle ‘azl ü tenkıl ve beyliği âhara tahvîl olunmuşidi. Tebe‘ât-ı sâbıkasını ferâmûş ve ba‘de-ezîn emr-i Pâdişâhî'yi kurta-i binâ-gûş etmek kavliyle beyliği ibka olunup, bir zemân murûrunda tabî‘at-ı ‘akrebiyyesi tezebzüb ve o havâlî eşkıyâsını te-sahhub ile fukarâ ve ebnâ‘-i sebîli ızrâr ve bâ-husûs kafile-i hâccı, başında olan haşerât ta‘cîz ü bîzâr eylediğini A‘yân-ı hâc ve Adana Beylerbeğisi ve Rişvân-zâde Der-i dev-let-medâr'a ‘arz ü ifâde etmeleriyle merkum Âsitâne'ye ihzâr ve şevvâlin yirmi dördüncü salı günü<a name="footnote697"></a><sup><a href="#bookmark2185">697</a></sup><sup></sup> -ki yevm-i dîvân idi- izâle vü i‘dâm ile ‘ibret-i zaleme vü eşrâr olundu.</span></p>
<h2><a name="bookmark161"></a><span class="font14" style="font-weight:bold;"><a name="bookmark2186"></a>Tevcîh-i Kazâ-i Şâm ve fevt-i Sadr-ı sâbık-ı Anadolu Lütfullah Efendi</span></h2>
<p><span class="font14">Altmış sekiz senesi muharreminden zabt etmek üzere Kazâ-i Şâm, Kudüs Pâye-si'yle sâbıka Galata Kadısı olan Hâcı-zâde Mehmed Sâlih Efendi'ye tevcîh olunup, sâbıka Sadr-ı Anadolu Şeyhülislâm Es‘ad Efendi birâderi Lütfullah Efendi dahi birkaç <a name="bookmark2187"></a>gün çiftliğinde ‘ârıza-i maraz sebebi ile haste ve zücâc-i mizâc şikeste olup, zilka‘denin üçüncü günü<a name="footnote698"></a><sup><a href="#bookmark2188">698</a></sup><sup></sup> fevt ve medhûş-i sekret-i mevt oldu.</span></p>
<h2><a name="bookmark162"></a><span class="font14" style="font-weight:bold;"><a name="bookmark2189"></a>Salb-i sârik</span></h2>
<p><a name="bookmark2190"></a><span class="font14">Mi‘mâr Sinân Mahallesi sükkânından bir düzd-i çâlâk Sandal Bedestânı kurbunda bir kârgîr dükkân üzerine çıkup, kazma ile kubbesinin depe câmlarını şikest ve dükkâna inüp, bir mikdâr emti‘a der-dest etmişiken, bekçiler idrâk ve eşyâ-yı mesrûka ile dîvâna getürilüp, kazma boğazında dükkânın bir tarafına ‘ibreten salb ü ihlâk olundu. </span><span class="font14" style="font-weight:bold;">[M1 36]</span></p>
<p><span class="font14" style="font-weight:bold;">Teşrîfât-ı Tâcdârî be-ziyâfet-i Emîn-i Gümrük İshak Ağa</span></p>
<p><a name="bookmark2191"></a><span class="font14">Hâlâ Gümrük Emîni İshak Ağa'nın Beykoz'da vâki‘ bağçesi, demîdegâh-ı sünbül ü nesrîn ve kasr-ı dil-nişîni nümûne-nümây-ı nigâr-hâne-yi çîn olduğuna binâ‘en, kesb-i neşât ve celb-i inbisât dâ‘iyesiyle Emîn-i mûmâ ileyh tarafından kemterâne da‘vet ve Pâdişâhâne icâbet olunmuşidi. Şehr-i mezkûrun onuncu günü<a name="footnote699"></a><sup><a href="#bookmark2192">699</a></sup><sup></sup> Beşiktâş'dan şevket ü übbehetle hareket ve kasr-ı mezkûru makdem-i hümâyûnlarıyle reşk-sâz-ı gurfe-i cennet buyurup, sun‘-i Hüdâvendî-yi bî-misl ü mânende nigeh-endâz-ı seyr ü temâşâ ve nezâret ve letâfet-i ezhâr u çemenzâr ile gonçe-i tabî‘at-i hümâyûnları mutarrâ olup, ba‘de tenâvüli't-ta‘âm masîf-i<a name="footnote700"></a><sup><a href="#bookmark2193">700</a></sup><sup></sup> Şâhâne'lerine sâye-endâz-ı ‘izz ü ihtişâm oldular.</span></p>
<h2><a name="bookmark2194"></a><span class="font14" style="font-weight:bold;"><a name="bookmark2195"></a>Zikr-i rîzende<a name="footnote701"></a><sup><a href="#bookmark2196">701</a></sup></span><span class="font14"><sup></sup></span><span class="font14" style="font-weight:bold;">-i top</span></h2>
<p><a name="bookmark2197"></a><span class="font14">Tophâne-i ‘âmire'de bu hengâm dahi top döküleceği inhâ ve ifhâm olunmuşidi. Sadrıa‘zam ve bedr-i efham sû‘-i mizâc hasebiyle meşgül-i ‘ilâc olduğundan, Defterdâr Efendi Tophâne'ye varup, rîzendegân fi‘illerini icrâ ve nâzırların selef ü halefine ve sâ’irlere<a name="footnote702"></a><sup><a href="#bookmark2198">702</a></sup><sup></sup> hila‘-ı seniyye iksâ eyledi.</span></p>
<h2><a name="bookmark165"></a><span class="font14" style="font-weight:bold;"><a name="bookmark2199"></a>Vukü„-i zelzele</span></h2>
<p><span class="font14">Şehr-i mezkûrun on beşinci salı gicesi<a name="footnote703"></a><sup><a href="#bookmark2200">703</a></sup><sup></sup> sâ‘at üç buçukda iken iki dakika kadar zelzele-i şedîde vâki‘ ve tahrîb-i ba‘zı mevâzı‘ ile beş altı gün kadar imtidâd ve sekene-i Âsitâne'yi mübtelây-ı havf ü irti‘âd edüp, giderek bu beliyye-i ‘uzmâ sâkin ve kulûb-i nâs mutma‘in oldu. Câmi‘-i Ebi'l-Feth ile Sultân Bâyezîd Câmi‘i kubbelerinde zelzele sebebi ile vehn ü indirâs ihsâs olunmağla, lüzûmu mertebe ta‘mîrine irâde-i seniyye te‘alluk edüp, fi'l-hâl lâzım gelenlere tenbîh ü te‘kîd ve zikr olunan mahaller ta‘mîr ü teşyîd olundu.</span></p>
<h2><a name="bookmark166"></a><span class="font14" style="font-weight:bold;"><a name="bookmark2201"></a>Fevt-i Kâtib-i „Ulûfeciyân-ı yemîn</span></h2>
<p><a name="bookmark2202"></a><span class="font14"><a name="bookmark2203"></a>Tevcîhâtda ‘Ulûfeciyân-ı Yemîn Kitâbeti tevcîh olunan Bektâş Efendi, hulûl-i ecel-i mev‘ûduyle âhirete müntakıl ve Sadrıa‘zam Hazîne Kâtibi Yûsuf Efendi bundan akdem Küçük Rûznâme Pâyesi'yle tarîk-ı hâcegâna dâhil olmuş bulunmağla, zikr olunan kitâbet, şehr-i mezkûrun yirmi altıncı günü<a name="footnote704"></a><sup><a href="#bookmark2204">704</a></sup><sup></sup> mûmâ ileyhe tevcîh ü ‘inâyet olundu.</span></p>
<h2><a name="bookmark167"></a><span class="font14" style="font-weight:bold;"><a name="bookmark2205"></a>Vuku„-i nakl-i hümâyûn</span></h2>
<p><a name="bookmark2206"></a><span class="font14">Hevâlarda bürûdet ve cevv-i semâda kesâfet derkâr ve tab‘-ı Mülûkâne'de dâ‘iye-yi nakl be-dîdâr olmağla, birkaç gün Beylerbeyi'de vâki‘ Sâhil-serâ[y']da yarım göç ile meks ü ikamet irâde olunup, mahall-i merkumdan dahi hazz-ı Mülûkâne istîfâ ve zilhiccenin ikinci günü<a name="footnote705"></a><sup><a href="#bookmark2207">705</a></sup><sup></sup> Serây-ı Cedîd-i ‘âmire'yi devlet ü ikbâl ile makarr u me‘vâ buyurdular.</span></p>
<h2><a name="bookmark168"></a><span class="font14" style="font-weight:bold;"><a name="bookmark2208"></a>Tebrîk-i „îd-i adhâ</span></h2>
<p><a name="bookmark2209"></a><span class="font14">Zilhiccetü'ş-şerîfenin onuncu cum‘aertesi gicesi<a name="footnote706"></a><sup><a href="#bookmark2210">706</a></sup><sup></sup> neyl-i şeref-i mu‘âyede zımnında a‘yân-ı devlet ve erkân-ı </span><span class="font14" style="font-weight:bold;">[M1 37] </span><span class="font14">saltanat Serây-ı hümâyûn'da sû-be-sû ‘akd-i encümeni cem‘iyyet edüp, zuhûr-i tebâşîr-i sabâhda Şehriyâr-ı bergüzîde-âsâr mânend-i mühr-i tâbdâr, taht-ı fîrûze-bahta ifâza-i envâr edüp, dağdâr-ı hasret tal‘atleri olan bendegân-ı nevbet ve rütbelerine ri‘âyet eyleyerek takbîl-i dâmen ü âstîn-i Tâcdârî'leriyle kesb-i şeref ü şân eylediler. Ba‘de'l-mu‘âyede resm-i saltanat-ı dîrîn üzere Hidîv-i pür-temkîn hîre-sâz-ı mülûk-i pîşîn olan tantana-i Hüsrevâne'leriyle Sultân Ahmed Câmi‘inde salât-ı ‘îdi edâdan sonra ‘azm-i serây-ı bî-hemtâ ve icrây-ı resm-i dahâyâ buyurdular.</span></p>
<h2><a name="bookmark169"></a><span class="font14" style="font-weight:bold;"><a name="bookmark2211"></a>Tevcîh-i Rumeli ve Vidin</span></h2>
<p><a name="bookmark2212"></a><span class="font14">Servet ü sâmân ile şöhret-nümâ olan Vezîr Yahyâ Paşa şehr-i merkumun on ikinci günü<a name="footnote707"></a><sup><a href="#bookmark2213">707</a></sup><sup></sup> Rumeli Eyâleti'ni tahsîl ile nâyil-i etemm-i sürûr ve selefi Vezîr Ahmed Paşa Vi-din muhâfazasına me‘mûr oldu.</span></p>
<h2><a name="bookmark170"></a><span class="font14" style="font-weight:bold;"><a name="bookmark2214"></a>Vefât-ı Şeyhu'l-kurrâ Yûsuf Efendi-zâde „Abdullah Efendi</span></h2>
<p><span class="font14">Müşârun ileyh inhitât-ı sinn ü herem sebebi ile işbu zilhiccenin yirmi altıncı günü<a name="footnote708"></a><sup><a href="#bookmark2215">708</a></sup><sup> </sup>evvelîn-i pâye-i mirkat-ı me‘âd olan dâr-ı âhırete vaz‘-ı kadem ve terk-i kârhâne-i ‘âlem eyledi. Müşârun ileyh Yûsuf Efendi-zâde Mehmed Efendi'nin sulbünden bin seksen beş târîhinde tevellüd ve derece-i bülûğ-i rüşde vusûlünde envâr-ı zekâ, nâsıye-i hâlinde tevakkud edüp, vücûhât-ı Kur‘âniyye'yi pederinden ve ‘ulûm-i ‘Arabiyye'yi Musâhib Paşa hocası Fâzıl Ibrâhîm Efendi'den ve fenn-i Hadîs ve ‘ulûm-i ‘akliyyeyi Kara Halîl Efendi'den ahz u telakki ve giderek bu ‘ulûmda ve sâ’ir fünûnda ka‘bı ‘âlî olmuşidi. Vüs‘at-i ‘ilm ü edebi misl-i sâ’ir<a name="footnote709"></a><sup><a href="#bookmark2216">709</a></sup><sup></sup> gibi cihânda dâyir ve medh ü senâsı zebân-zed-i ekâbir ü esâgir olup, kırk sekiz târîhinde Çorlulu ‘Ali Paşa Sadrıa‘zam iken Serây Hoca-lığı'na takrîb olunup, kati çok kimse dârü'l-istifâdesinden iktibâs-ı envâr-ı ‘ulûm ve is-tinbât-ı ahkâm-mantûk u mefhûm edüp, bundan sonra teşmîr-i sâk-ı te‘lîf ü tedkik ve âsâr-ı kalem-i mu‘ciz-rakamı pesendîde-i erbâb-ı tahkik olup, ez-cümle yirmi sekiz sene zarfında Buhârî-yi şerîfe hüsn-i ta‘bîr ile bir şerh-i mufassal tahrîr ve takdîm-i huzûr-i Şehriyâr-ı Felâtûn-tedbîr edüp, bin altûn ve bir kat libâs-ı fâhir ve bir ferve-i semmûr sıla ve câyizesiyle ikrâm ve şerh-i mezkûru Sultân Mehmed Câmi‘inde binâ buyurdukları kitâbhâneye vaz‘ ve kadrine tevkir u ihtirâm buyurduklarından gayri, Serây-ı hümâyûn Kitâb-hânesinde dirâset eyledikleri Buhârî-yi şerîf hıtâm-pezîr ve du‘â vü senâ içün bir meclis-i hatîr tertîb </span><span class="font14" style="font-weight:bold;">[M1 38] </span><span class="font14">olunduğu, mesmû‘-i Pâdişâh-ı rûşen-zamîr olup, bi'n-nefs meclis-i mezkûre kudûm ve o ‘allâme-i Rûm'un tasarrufât-ı ‘ilmiyye ve tahkikât-ı nakliyye vü ‘akliyyesinden tahsîl-i inşirâh-ı sadr ve def‘-i hümûm edüp, hattâ Buhârî şerhi kitâbhâneye vaz‘ olunduğu gün, Ağa-bağçesi'nde biniş olup, müşârun ileyh huzûr-i Hüsrevâne'ye da‘vet ve bu def‘a dahi altı bin guruş ihsân ü inâyet olunmuşidi.</span></p>
<p><span class="font14">Şerh-i mezkûr mütedâvel olan şurûhun cümlesini şâmil ve niçe zevâyid-i fevâyid-i ebhâs ile mu‘avvel ve merci‘-i efâzıl olup, dürr-i semîn gibi nüshası nâdir ve istiktâb ve neşrinden himem-i nâs hayf ki kasırdır. Fâzıl-ı müşârun ileyhin </span><span class="font14" style="font-style:italic;">Kâdî Beyzâvî Tefsîri'</span><span class="font14">nin<a name="footnote710"></a><sup><a href="#bookmark2217">710</a></sup><sup></sup> evâyiline hâşiyesi ve Sahîh-i Müslim'in nısfına dek şerhi ve vücûhâta dâir İ’tilâf nâm te’lîfi ve bu fenne dâyir yirmi kadar risâleleri ve Hayâlî<a name="footnote711"></a><sup><a href="#bookmark2218">711</a></sup><sup></sup> ve Kara Dâvud ve Âdâb-ı Mîrî ve Kadı Mîr<a name="footnote712"></a><sup><a href="#bookmark2219">712</a></sup><sup></sup> hâşiyeleri ve sâ’ir<a name="footnote713"></a><sup><a href="#bookmark2220">713</a></sup><sup></sup> fünûndan yirmi yedi kadar risâleleri bey-ne'l-‘ulemâ mütedâvel ve şübühât ve işkâl-i talebeye medâr-ı keşf ü hall olduğu müber-hen ü müdelleldir. Sadr-ı esbak Yeğen Ahmed Paşa müşârun ileyhin bihâr-ı ‘ulûmundan iğtirâf<a name="footnote714"></a><sup><a href="#bookmark2221">714</a></sup><sup></sup> ve simâr-ı ifâdesinden iktıtâf etmiş bulunduğundan, hacc-ı şerîfe niyyetlerinde me‘ûnet-i tarîk ve levâzımât-ı sâ’ireleri<a name="footnote715"></a><sup><a href="#bookmark2222">715</a></sup><sup></sup> Sadr-ı müşârun ileyh tarafından tanzîm ve bin altûn i‘tâsıyle şânı tefhîm olunup, ‘ulemây-ı Hicâz ve Şâm gazâret-i ‘ilmiyyesine ve ihâta-i zihniyesine ve bâ-husûs ‘ilm-i Tefsîr ve Hadîs'de olan takrîr u tahrîrine dil-dâde vü meftûn ve cümlesi o ‘alem-i ‘ilm ü dânişden mücâz ü me‘zûn oldu. Altmış sene kadar cevâmi‘ ve medârisde neşr-i ‘ulûmdan hâlî olmayup, ba‘zan meslek-i şu‘arâ üzere Fârisî ve Türkî manzûme ile tefennün edüp, Hilmî mahlası ile ilâhîleri ve matbû‘ gazelleri olup, ilâhiyyâtından bu beyt teberrüken nakş-ı cerîde-i beyân kılındı.</span></p>
<p><span class="font14">Fezâ-yı dergehin dürr-i kân-ı ‘atâdır yâ Rasûlallâh Cenâbın melce‘-i ehl-i recâdır yâ Rasûlallâh.</span></p>
<p><span class="font14">Sinni-yi ‘ömürleri seksen iki seneye bâliğ olup, vücûd-i şerîfleriyle teyemmün ve teberrük olunur bir ‘âlim-i ‘âmil ve bir fâzıl-ı kâmil idi.</span></p>
<p><span class="font14">Tüvüffiye ‘allâmetü'z-zemân )üUjJl &nbsp;&nbsp;&nbsp;&nbsp;jy)</span></p>
<p><a name="bookmark2223"></a><span class="font14">târîh-i vefâtlarıdır.</span></p>
<h2><a name="bookmark171"></a><span class="font14" style="font-weight:bold;"><a name="bookmark2224"></a>„Azl ü nasb-ı Kethudây-ı Sadr-ı „âlî</span></h2>
<p><a name="bookmark2225"></a><span class="font14">Bir müddetden berü Sadrıa‘zam Kethudâsı olan ‘Abdullah Efendi'nin bu hılâlde kevkeb-i ikbâli hâbıt ve şehr-i mezkûrun yirmi yedinci günü<a name="footnote716"></a><sup><a href="#bookmark2226">716</a></sup><sup></sup> Kethudâlık mesnedinden sâkıt olup, Rumeli Beylerbeyiliği Pâyesi'yle Mar‘aş Eyâleti'ne ib‘âd ve Kethudâlık câh-ı refî‘iyle sâbıka Bostâncı-başı Hüseyin Ağa is‘âd olundu.</span></p>
<p><span class="font15" style="font-weight:bold;">VEKÂYİ„-İ SENE SEMÂN VE SİTTÎN VE Mİ’ETE VE ELF</span></p>
<h2><a name="bookmark2227"></a><span class="font14" style="font-weight:bold;"><a name="bookmark2228"></a>[M1 39] Vaz„-ı kütüb be-kitâbhâne-i Serây-ı Galata</span></h2>
<p><span class="font14">Bâlâda tahrîr olunduğu vech üzere Galata Serâyı'nda binâ olunan kitâbhâne hıtâm bulup, rutûbeti zâyil ve ‘adem-i te‘sîr-i belel muhâtarası hâsıl olup, fünûn-i mü-te‘addideyi şâmil tertîb olunan kütüb-i nefîse, sene-i mezkûre muharreminin ikinci sebt günü<a name="footnote717"></a><sup><a href="#bookmark2229">717</a></sup><sup></sup> sepedlere vaz‘ olunup, sandallar ile Tophâne İskelesi'nden ihrâc olundukda, Galata Ağası mecmû‘-i teberdârân ve zâbitân ile icrây-ı resm-i istikbâl ve kütüb-i mezkûreyi alay ile kitâbhâneye îsâl eylediler. Silahdâr-ı hazret-i Şehriyârî ‘Ali Ağa ve Kitâb-hâne hocası Muhaddis Mehmed Efendi ve Üç Oda hocaları ve Şeyhu'l-kurrâsı ve Haremeyn Müfettişi ve mütevellî ve kâtibi ve derse ta‘yîn olunan otuz nefer hulefâ ve Enderûn gılmânı ve bîrûn ve derûn-i kitâbhânede ictimâ‘ ve tilâvet ile bed‘ olunan ‘aşr-ı Kur‘ân-ı ‘azîmu'ş-şânı gûş-i cân ile istimâ‘ ‘akabinde, kitâbhâne hocası </span><span class="font14" style="font-style:italic;">Tefsîr-i Beyzâvî</span><span class="font14">'den<a name="footnote718"></a><sup><a href="#bookmark2230">718</a></sup><sup></sup></span></p>
<p><a name="bookmark2231"></a><span class="font14">Fâtiha-i şerîfe tefsîrine başlayup, neşr-i dürer-i me‘ânî ve keşf-i esrâr-ı mesânî edüp, du‘âya âgâz ve sâhibü'l-hayrâta dergâh-ı ulûhiyyetden meded ü tevfîk niyâz eyledi. Kitâbhânenin yemîn ü yesârında olan çeşme-sârın lülelerinden icrâ olunan şerbet-i sük-ker ile hâss u ‘âmm şîrîn-kâm varup ve erbâb-ı vezâyife ber-vech-i pîşîn muharrem aylığı verilüp, cümlesi du‘ây-ı bekâ-yı ‘ömr-i Şehinşâhî'yi zebân-güzâr-ı devâm eylediler.</span></p>
<h2><a name="bookmark173"></a><span class="font14" style="font-weight:bold;"><a name="bookmark2232"></a>Vuku„-i harîk</span></h2>
<p><a name="bookmark2233"></a><span class="font14">Muharremü'l-harâmın beşinci salı gicesi<a name="footnote719"></a><sup><a href="#bookmark2234">719</a></sup><sup></sup> sâ‘at beş buçukda iken, Mîrahûr-i Evvel Sâdık Ağa'nın hânesinden âteş-i serkeş ser-nümâ ve on iki sâ‘at imtidâd ile dağdağa-resân-ı etrâf ü enhâ olup, Uzun-çarşu ve etrâfında olan hâneler bi'l-külliyye sûzân ve niçe erbâb-ı servet ü sâmân muhtâc-ı tedârük-i nân olup, ne hâl ise muntafî ve kulûb-i nâsdan havf ü ıztırâb müntefî oldu.</span></p>
<h2><a name="bookmark174"></a><span class="font14" style="font-weight:bold;"><a name="bookmark2235"></a>Lâhika</span></h2>
<p><a name="bookmark2236"></a><span class="font14">Sâdık Ağa'nın hânesi beytü'l-mâl ve erbâb-ı hâcâta mecâl-i ru‘yet-i umûr ve eşğâl olup, her diyârın tefârîk ve tuhafına kân ve her memleketin nâ-dîde ve nâ-şenîde em-ti‘asına mekân olmak haysiyyeti ile leyletü'l-harîk kati çok kimse nehb ü gârete tarîk bulup, niçe müflis-i bî-mâye kâm-rân ve niçe fakır-i nâ tüvân nâyil-i firâvân oldukları tahkîk-kerde-i erbâb-ı itkândır.</span></p>
<h2><a name="bookmark175"></a><span class="font14" style="font-weight:bold;"><a name="bookmark2237"></a>Kudûm-i Şâhî be-Serây-ı Galata</span></h2>
<p><a name="bookmark2238"></a><span class="font14">Mü‘essis-i bünyân-ı hayrât-hisân olan Pâdişâh-ı zemân, Galata Serâyı'na tahsîl-i rızây-ı ilâhî zımnında vaz‘ buyurdukları kütüb-i nefîseye </span><span class="font14" style="font-weight:bold;">[M1 40] </span><span class="font14">nigâh kasdıyla şehr-i muharremin sekizinci yevm-i hamîs<a name="footnote720"></a><sup><a href="#bookmark2239">720</a></sup><sup></sup> Galata Serâyı'na devlet ü ikbâl ile ‘azîmet ve hîn-i binâ-yı Kitâb-hânede makarr-ı hümâyûn olmak üzere inşâ olunan taht-ı ‘âlî-bahta şeref ü zînet verüp, Serây hâceleri tilâvet-i Kur‘ân ve du‘ây-ı Pâdişâh-ı cihân ile iştigâl ve cümlesi deryâ-yı birr ü mekremet-i Şâhâne'den guref-i nasîb-i ihsân ü nevâl eylediler.</span></p>
<h2><a name="bookmark176"></a><span class="font14" style="font-weight:bold;"><a name="bookmark2240"></a>Âmeden-i Şeyh Murâd-zâde be-Âsitâne ve zuhûr-i kabr-i vâlid-i hazret-i Risâlet-penâhî</span></h2>
<p><span class="font14">Şeyh Murâd-zâde Muhammedü'l-Murâdî en-Nakşibendî bundan akdem Âsitâne'ye pâ-nihâde-i şeref ve likâ-yı peder-i vâlâ-güherleri ile tâb-efgen-i âteş-i şevk u şegaf ol-dukdan sonra, Şâm-ı cennet-meşâmma ve andan telsîm-i rükn ü makâma ‘azîmet etmi-</span></p>
<p><span class="font12" style="font-style:italic;">Tefsîrü Beyzâvî (Envârü't-Tenzîl ve Esrârü't-Te’vît)</span><span class="font12"> adlı eseridir. Bu esere 255 civarında şerh ve haşiye yazılmıştır; Ayrıntılı bilgi için bk. Yusuf Şevki Yavuz, —Beyzâvî”, </span><span class="font12" style="font-style:italic;">DİA,</span><span class="font12"> VI, 100-103.</span></p>
<p><a name="bookmark2241"></a><span class="font14">şidi. Medîne-i münevvere </span><span class="font14" style="font-style:italic;">lâ-zâlet bi-envâri'l-ilâhiyyeti müsevvere</span><span class="font14">ye<a name="footnote721"></a><sup><a href="#bookmark2242">721</a></sup><sup></sup> vusûlünde Fahr-i ‘âlem sallallâhü te‘âlâ ve sellem hazretlerinin vâlidleri ‘Abdullah bin Muttalib'in mezârını bi'l-müşâhede ta‘yîn ve sandûka ve pûşîde ve kanâdîl ile tezyîn eylediğini nakl ü rivâyet eyledi. ‘Abdullah bin Muttalib<a name="footnote722"></a><sup><a href="#bookmark2243">722</a></sup><sup></sup>, Vâkıdî rivâyeti üzere Gazze'ye ticâretle varup, Medîne'ye ‘avdetinde fevt ve Beyt-i Nâbiğa dimekle şehîr mahalde defn olunmuş.</span></p>
<h2><a name="bookmark177"></a><span class="font14" style="font-weight:bold;"><a name="bookmark2244"></a>Tevcîhât-ı vüzerây-ı „izâm</span></h2>
<p><a name="bookmark2245"></a><span class="font14">Adana Eyâleti, Şehsuvâr-zâde Vezîr es-Seyyid Mustafa Paşa'ya ve bu sebeble münhal olan Van Eyâleti, sâbıka Çıldır Vâlîsi Vezîr el-Hâc Ahmed Paşa'ya ve Çıldır Eyâleti, bâ-rütbe-i Mîr-i mîrânî Hâfız Mehmed Bey'e ve Karaman Eyâleti, sâbıka İç-il Mutasarrıfı Vezîr Mustafa Paşa'ya ve İç-il, selefi el-Hâc Mustafa Paşa'ya ve Eğriboz Muhâfazası, Vezîr Mehmed Paşa'ya ve İnebahtı, Vezîr Mustafa Paşa'ya tevcîh ü ‘inâyet ve kapu kethudâlarına ilbâs-ı hil‘at olundu.</span></p>
<p><span class="font14" style="font-weight:bold;">İhrâc-ı mevâcib ve hâk-bûsî-yi Elçi-yi Venedik</span></p>
<p><a name="bookmark2246"></a><span class="font14">Mâh-ı muharremü'l-harâmın yirmi altıncı salı günü<a name="footnote723"></a><sup><a href="#bookmark2247">723</a></sup><sup></sup> ‘Ulûfe Dîvânı olup, sunûf-i askerînin müstehak oldukları bir kıst mevâcib ihrâc ve kabzına me‘mûrlara edâ ve Venedik Cumhûru tarafından İkamet Elçisi dahi mukaddemâ vârid olduğuna binâ‘en, yevm-i mezkûrda ‘atabe-i ‘ulyâ-yı Şâhâne'ye ruhsâ ve selh-i muharremde<a name="footnote724"></a><sup><a href="#bookmark2248">724</a></sup><sup></sup> Paşa Kapu-su'nda devr olup, Silahdâr Ağa vesâtatıyle taraf-ı hümâyûndan teşrîfât-ı seniyye şeref-resân-ı vürûd olup, cânib-i Sadâret-penâhî'den Ağa-yı mûmâ ileyhe semmûr kürk iksâ ve nakd-i vâfir i‘tâ ve teşekkürü hâvî telhîs ile ‘inân-ı ‘azîmeti irhâ olundu.</span></p>
<h2><a name="bookmark179"></a><span class="font14" style="font-weight:bold;"><a name="bookmark2249"></a>İntikal-i Pâdişâh-ı cihân Sultân Mahmûd Hân</span></h2>
<p><span class="font14">Müşârun ileyh hazretlerinin gül-i terden nâzikter olan vücûd-i ‘âlem-sûdları </span><span class="font14" style="font-weight:bold;">[M1 41] </span><span class="font14">birkaç günden berü berhem-zede-i sarsar-ı dâ‘-i ‘asîrü'd-devâ olup, rükûb ü nüzûl-den iktidârı meslûb u men‘ ve seyr ü hareketi vâsıl-ı ser-menzil-i vücûb iken, gayret-i fıtriyyeleri üzere işbu bin yüz altmış sekiz senesi saferinin yirmi sekizinci cum‘a günü<a name="footnote725"></a><sup><a href="#bookmark2250">725</a></sup><sup> </sup>Ağa Câmi‘ine çıkup, edây-ı salâta dek kemâl-i za‘f ü ıztırâb ile meks ü ârâm ve Serây-ı hümâyûn'a ‘azîmet içün hareket ü kıyâm buyurup, Silahdâr Ağa'ya ve sâ’ire<a name="footnote726"></a><sup><a href="#bookmark2251">726</a></sup><sup></sup> ittikâ ve hezâr su‘ûbet ile ata bindirilüp, Timür-kapu arasına varıldıkda, tâyir-i rûhu bâl-güşây-ı evc-i semâ ve tengnây-ı heykel-i cismânîden rehâ olup, makam-ı </span><span class="font14" style="font-style:italic;">hûrun maksûrâtun fi'l-hıyâm<a name="footnote727"></a><sup><a href="#bookmark2252">727</a></sup></span><span class="font14"><sup></sup> tarafına hırâm ve meşâri‘-i </span><span class="font14" style="font-style:italic;">cennâtün tecrî min tahtihe'l-enhâr</span><span class="font14">dan <a name="footnote728"></a><sup><a href="#bookmark2253">728</a></sup><sup></sup>&nbsp;reşf-i mâ’i'l-hayât-ı hulûd ü devâm eyledi.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
<p><span class="font9">6</span></p>
</div><br clear="all">
<p><span class="font14">Fi'l-hâl Sadrıa‘zam ve erkân-ı devlete berîd-i isti‘câl irsâl olunup, Serây-ı hümâyûn'da ictimâ‘ ve ihtifâl eylediklerinde, vâris-i taht-ı ‘Osmânî, Mâlik-i ezimme-i cihân-bânî Şehzâde Sultân ‘Osmân bin Mustafa Hân serîr-i saltanat ve erîke-i devlete zînet-bahş-ı cülûs ve ibtidâ Sadrıa‘zam ve ‘ale't-te‘âkub sudûr-i ‘ulemâ ve ricâl ve ocağ-lu vâhiden ba‘de vâhidin icrây-ı resm-i bey‘at ve tebrîk-i cülûs-i pür-meymenet etdik-den sonra, Hudâvendigar-ı sâbıkın gasl ü tekfinine mübâşeret ve nemâzı edâ ve kânûn üzere na‘ş-ı mağfiret-nakşı âlây ile Yeni Câmi‘a getirülüp, peder-i vâlâ-güherleri hazîresi kurbunda defn ve a‘yün-i nâsdan ihfâ olundu. Mütevaffâ-yı müşârun ileyh </span><span class="font14" style="font-style:italic;">es-bağallâhü ni„amehû<a name="footnote729"></a><sup><a href="#bookmark2254">729</a></sup></span><span class="font14"><sup></sup> ‘aleyhi hazretleri bin yüz sekiz târîhinde sülb-i pâk-i Sultân Mustafa'dan zînet-bahş-ı ‘âlem-i şuhûd ve otuz beş sene Şehzâdelik ile kûşe-i vahdetde tâ‘at-güzîn-i cenâb-ı Ma‘bûd olup, kırk üç târîhinde neyyir-i bâhirü'l-işrâk-ı tâli‘-i hümâyûnları pertev-pâş-ı âfâk ve bi'l-irsi ve'l-istihkak taht-ı fîrûz-baht-ı ‘Osmânî'ye cülûs ile ‘âlem ve ‘âlemiyân kudûm-i meserret-lüzûmundan neşve-yâb-ı sürûr u iştiyâk olup, yirmi beş sene kadar erîke-i saltanatda müttekî-yi çâr-bâliş-i zindegânî ve esb-rân-ı meydân-ı Sâhib-kırânî olup, târîh-i mezkûrda terk-i ‘âlem-i fânî ve ihtiyâr-ı semt-i câvidânî eyledi.</span></p>
<p><span class="font14">Hudâvendigar-ı merhûm Pâdişâh-ı ‘âlî himmet ve şehinşâh-ı gerdûn-bestat, lâyık-ı taht ü tâc, râğim-i ânif-i erbâb-ı‘inâd ü leccâc Bû-bekr-emânet, ‘Ömer-‘adâlet, ‘Osmân-hayâ, ‘Ali-şecâ‘at olup, deryây-ı cûd u sehâsı bây ü gedâ hakkında mevc-engîz ve âfitâb-ı ‘inâyet </span><span class="font14" style="font-weight:bold;">[M1 42] </span><span class="font14">ve lütfu mefârik-ı ağniyâ vü fukarâya lem‘a-rîz olduğundan gayri, ‘akl ü dirâyet ve letâfet-i tabî‘at ile revnak-şiken-i şân-ı mülûk-i dirîn ve sebât-ı kadem ve i‘lâ‘-i kelime-i Hâliku'n-nesem ile mağbût-i Hulefâ-yı Râşidîn olup, bidâyet-i saltanat-ı seniyyelerinde zirve-i bağy ü şekaya i‘tilâ edenleri dest-yârî-yi seyf-i sârim-i şehâmet ve meded-kârî-yi hüsn-i tedbîr u reviyyetle nâ-bedîd ve ahz-ı sâr ü intikam ile Devlet-i ebed-bünyânı tecdîd edüp, o aralıkda Nemçe ve Moskov seferleri ve Nâdir Şâh ve Sarı Bey-oğlu misillü şedîdü'ş-şekîme düşmenler zuhûr ve mülk-i devletde âsâr-ı şerr ü şûr selb-i râhat ü şu‘ûr etmişiken, her tarafa Ser‘asker ve her cânibe leşker gönderüp, kendü makamlarında kutub gibi sâbit-kadem olarak düşmenlerini kahr u tedmîr ve eyâdi-yi a‘dâya giriftâr olan Belgrad ve Ada ve sâ’ir<a name="footnote730"></a><sup><a href="#bookmark2255">730</a></sup><sup></sup> kal‘a ve palangaları feth u teshîr ile şân-ı saltanatı tevkır edüp, bu gavâyil mündefi‘ u zâyil oldukda, bakıyye-i eyyâm-ı saltanatı sûr ü sürûr ile murûr ve zemânında ‘âlem kesb-i râhat ü huzûr etmişidi. Bundan başka ibtigay-ı rızây-ı Mevlâ ve tedârük-i zâd-ı neş‘e-i uhrâ zımnında her biri mahallinde zikr olunduğu vech üzere fevka'l-had hayrât ü hasenâta muvaffak ve bâ-husûs erâzil-i Âsitâne indifâ‘ı niyyeti ile Ayasofya kitâbhânesinde beher yevm kırâ‘etini şart etdikleri Buhârî-yi şerîf'in semere ve fâyidesi muhakkak olup, Sultân ‘Osmân Hân'a mensûb câmi‘i dahi kuvve-i karîbeye getürdüğü ‘uluvv-i himmet-i Şâhâne'lerine delâlet eyleyeceği zâhirdir. Velâdetleri târîhi gülgonçe-i cülûsları târîhi;</span></p>
<p><span class="font14">kutbü'l-arz</span></p>
<p><span class="font14">)</span><span class="font4">^j^l ^Ü</span><span class="font14">)</span></p>
<p><a name="bookmark2256"></a><span class="font14">olduğu ma‘lûm-i kibâr ü sıgardır.</span></p>
<p><span class="font14" style="font-weight:bold;">İbkâ ve takrîr-i Sadâret-i „uzmâ ve mesned-i vâlâ-yı Fetvâ</span></p>
<p><a name="bookmark2257"></a><span class="font14">Cülûs-i meymenet-me’nûsun üçüncü günü Sadr-ı vâlâ-makam ve Şeyhulislâm ha-zerâtı huzûr-i hümâyûna da‘vet olunup, müceddeden hakk olunan mühr-i şerîf-i Sultânî, Sadr-ı ‘âlî-kadrin müfevvaz-ı dest-i sadâkati ve zimâm-ı tesviye-i umûr-i ‘ibâd, müsel-lem-i yed-i kifâyeti kılınup, serâ-sere dûhte bir sevb-i semmûr ile kamet-i istiklâli tezyîn ve Şeyhulislâm Efendi'ye dahi beyâza kablu bir sevb-i semmûr kürk ilbâs olunup, hid-met-i iftâya ta‘yîn ve ihrâz-ı mevâhib-i Hâkan-ı cedîd ile ikisi dahi ‘îd ber bâlây-ı ‘îd edüp, Sadrıa‘zam Bâb-ı ‘âlî'ye ‘avdet ve ‘umûmen erbâb-ı menâsıba ilbâs-i hil‘at eyledi.</span></p>
<h2><a name="bookmark181"></a><span class="font14" style="font-weight:bold;"><a name="bookmark2258"></a>Da„vet-i Hazret-i Vâlide Sultân ez-Serây-ı „atîk be-Serây-ı [M1 43] cedîd</span></h2>
<p><span class="font14">Tâcü'l-muhadderât, iklîletü'l-muhassanât ‘ismetlü Vâlide Sultân hazretlerinin cülûs-i semere-i fu‘âdları iktizâsıyla Serây-ı ‘atîk'den Serây-ı cedîd'e gelmeleri mu‘tâd olduğuna binâ‘en, şehr-i rebî‘ulevvelin dördüncü çehârşenbih günü<a name="footnote731"></a><sup><a href="#bookmark2259">731</a></sup><sup></sup> Dâru's-sa‘âde Ağası Beşîr Ağa ve Haremeyn takımı ve Vâlide Kethudâsı Ağa ve sâ’ir<a name="footnote732"></a><sup><a href="#bookmark2260">732</a></sup><sup></sup> huzûrları kanûn olan ricâl-i Devlet, Serây-ı ‘atîk'den müşârun ileyhâ hazretlerini taht-ı revân ile alup, cevânib-i erbi‘ası peykân ve solak ve musâhib ağaları ile ihâta olunarak sahâ-i Serây-ı hümâyûn'a îsâl ve Pâdişâh-ı cemîlü'l-hısâl hazretleri dahi Vâlide-i müşfikaların istikbâl ve teyessür-i mülâkat zımnında îfây-ı hamd ü şükr-i Zü'l-celâl eylediler.</span></p>
<h2><a name="bookmark182"></a><span class="font14" style="font-weight:bold;"><a name="bookmark2261"></a>Zikr-i taklîd-i seyf</span></h2>
<p><a name="bookmark2262"></a><span class="font14"><a name="bookmark2263"></a>Selâtîn ü mülûk-i selef hazret-i Hâlid'de taklîd-i seyf ile kesb-i şeref ede-geldikleri kânûn olduğuna binâ’en, şehr-i rebî‘ulevvelin yedinci günü<a name="footnote733"></a><sup><a href="#bookmark2264">733</a></sup><sup></sup> alay tertîb olunup, Sad-rıa‘zam ve Kapudan Paşa ve sudûr-i ‘ulemâ ve mevâlî ve hâcegân ve müderrisîn ve ocağlu cümle esbâb-ı dîvâniyyeleriyle Serây-ı hümâyûn'da hâzır ve Şeyhulislâm Efen-di'ye ‘araba ile mukaddemce hazret-i Hâlid'e varup, kudûm-i hazret-i Şehriyârî'ye nâzır olmak ruhsatı müteyesser olup, alay âmâde olduğu taraf-ı Tâcdârî'ye ihbâr ve fi'l-hâl Şehriyâr-ı vâlâ-tebâr bir esb-i sabâ-reftâra süvâr olup, ilerüden erbâb-ı alay âheste seyr ü hareket ile ‘alâ tefâvüt-i merâtibihim ‘azîmete ibtidâr ve Ebu'l-Feth Sultân Mehmed Hân Câmi‘i'ne duhûl ve rahş-ı dil-keşlerinden nüzûl ve cedd-i a‘zamları türbesini ziyâret ile kesb-i feyz-i rûhâniyyet ve Hudâvendigâr-ı merhûmun hatt-ı yedleriyle nüvişte olan mushaf-ı şerîfi görüp: —Bundan a‘lâ ziyâret olmaz” nutkuyla zikr olunan Mushaf-ı şerîf-den bir ‘aşır Kur‘an okunmasını fermân ve sevâbıyle revân-ı sâhib-i hattı şâdân buyur-dukdan sonra, tekrâr süvâr-ı semend-i şevket ve türbe-i hazret-i Hâlid'e gelüp, kesb-i yümn ü bereket ve Nakîbu'l-eşrâf Rızâ Efendi dest-güşâ-yı du‘â ve deymûmiyyet-i sal-tanat-ı seniyye temennâsını edâ edüp, du‘âya gâyet ve resme nihâyet verildikden sonra taklîd-i seyf maslahatına mübâşeret ve ol dahi vech-i ma‘lûm ile pezîrrufte-i temşiyet olup, Hudâvend-i kerrûbî evsâf alay erbâbına ruhsat-dâde-i ‘avd ü insırâf olup, o hılâlde zevrak-i hilâl-revnaka süvâr ve ‘âzim-i dâr-ı şevket-medâr oldular.</span></p>
<h2><a name="bookmark183"></a><span class="font14" style="font-weight:bold;"><a name="bookmark2265"></a>Afv-ı rüsûmât</span></h2>
<p><a name="bookmark2266"></a><span class="font14" style="font-weight:bold;">[M1 44] </span><span class="font14">Cülûs-i hümâyûn vuku‘unda ashâb-ı mukâta‘a ve erbâb-ı ze‘âmet ve vazîfeden rüsûm-i cülûsiyye ahz u tahsîli, kânûn-i kadîm-i Devlet olduğu ‘arz-ı ‘atabe-i Şâhâne kılınmışidi. O makule ‘ibâd-ı za‘îfü'l-eyâdın sebeb-i cülûs ile inzi‘âc ü ıztırâbı ve tedârük-i meblağ ile sû-be-sû tedahrüc u inkılâbı, tab‘-ı hümâyûna muvâfık gelme-yüp, ‘umûmen rüsûm-i mukannenelerine hatt-ı ‘afv keşîde ve bu sebeble isticlâb-ı de‘avât-ı gayr-i ‘adîde kılındı.</span></p>
<h2><a name="bookmark184"></a><span class="font14" style="font-weight:bold;"><a name="bookmark2267"></a>Vukü„-i harîk</span></h2>
<p><span class="font14">Şehr-i rebî‘ulevvelin yedinci sebt gicesi<a name="footnote734"></a><sup><a href="#bookmark2268">734</a></sup><sup></sup> Sultân Hammâmı kurbunda Haraççı Halîl'in hânesinden âteş zuhûr edüp, şiddet-i rûzgâr takrîbi ile gittikçe müştedd ve Mahmûd-paşa Çarşusu ve<a name="footnote735"></a><sup><a href="#bookmark2269">735</a></sup><sup></sup> hammâmı ve Şerbetçi-zâde hânesiyle civârında vâki‘ hâneler ve Kaşıkçılar ve Tarakçılar tâ Acı-çeşme'ye varınca on sekiz sâ‘at mümted olup, dest-yârî-i şefkat-i Rabbü'l-‘ibâd ile o âteş-i bî-dâd karîn-i incimâd oldu.</span></p>
<h2><a name="bookmark185"></a><span class="font14" style="font-weight:bold;"><a name="bookmark2270"></a>Vürûd-i hançer-i mücevher ve ferve-i semmûr ez-cânib-i mehd-i „ulyâ be-cenâb-ı Sadr-ı „âlî</span></h2>
<p><a name="bookmark2271"></a><span class="font14"><a name="bookmark2272"></a>Cülûs esnâsında mehd-i ‘ulyâ hazretleri tarafından makam-ı Sadâret-i ‘uzmâ'da bulunanlara kürk ve hançer vürûdu ‘âdet olduğundan, şehr-i mezkûrun dokuzuncu günü<a name="footnote736"></a><sup><a href="#bookmark2273">736</a></sup><sup></sup> bir kabza mücevher hançer ve bir sevb-i semmûr kürk kahveci-başıları yediyle şe-ref-resân-ı vürûd olup, Sadr-ı muvakkar ferveyi der-ber ve hançeri zîb-i kemer ve hükm-i mutâ‘larını sûde-i hadeka-i nazar edüp, Kahveci-başı'ya semmûr kürk ve donanmış esb ve bin altûn ve ma‘iyyetinde olanlara tevzî‘ içün beş yüz guruş ve Dolab Halîfesi'ne müstakıllen beş yüz guruş i‘tâ ve şîme-i ‘ubûdiyyet icrâ olundu. Bir sâ‘atden sonra cenâb-ı Fetvâ-penâhî'ye dahi müşârun ileyhâ hazretleri tarafından kâtipleri vesâta-tıyla bir sevb-i semmûr kürk gönderilüp, irsâl ve ‘adem-i irsâli mufavvaz-ı re‘y-i Sadr-ı ‘âlî kılındığı, me‘âl-i hükm-i şerîfden istidlâl ve kâtib-i mûmâ ileyhe Bâb-ı ‘âlî'den âdem terfik olunup, zikr olunan kürkü Şeyhulislâm Efendi hazretlerine îsâl ve ‘avdetinde yine kapuya gelüp, taraf-ı Sadrıa‘zamî'den beş yüz guruş ‘atıyye hemyân ümmîdine nihâde ve mutayyeb ü memnûn i‘âde olundu.</span></p>
<h2><a name="bookmark186"></a><span class="font14" style="font-weight:bold;"><a name="bookmark2274"></a>Bahşiş-i cülûs-dâden be-tavâyif-i askerî</span></h2>
<p><a name="bookmark2275"></a><span class="font14">Hazînede vüs‘at ve nuküd-i devletde kesret olmak mülâbesesiyle sunûf-i ‘asâkire cülûs-i hümâyûn bahşişi verilmek ve ‘âdât-ı eslâfı terk etmemek havâlî-gerd-i zamîr-i Pâdişâhî olmağla, </span><span class="font14" style="font-weight:bold;">[M1 45] </span><span class="font14">şehr-i mezkûrun onuncu salı günü<a name="footnote737"></a><sup><a href="#bookmark2276">737</a></sup><sup></sup> tertîb olunan Dîvân-ı ‘âlî'de ihzâr ü âmâde kılınan iki bin üç yüz doksan dört dîvânî kîse, ‘ulûfe tertîbi gibi ‘umûmen ocağlara cülûs bahşişi olmak üzere tevzî‘ olunup, müteka‘idleri cümleye idhâl kanûn değil iken, Şehriyâr-ı bedî‘u'l-fi‘âl tâyife-i mezkûreyi mahrûm etmeyüp, ifrâz-ı hisse ile anları dahi şerîk-i ‘atıyye vü nevâl eylediler.</span></p>
<h2><a name="bookmark187"></a><span class="font14" style="font-weight:bold;"><a name="bookmark2277"></a>İhbâr-ı cülûs-i hümâyûn be-düvel</span></h2>
<p><span class="font14">Selâtîn-i mâzıyye </span><span class="font14" style="font-style:italic;">enârallâhü berâhînehüm<a name="footnote738"></a><sup><a href="#bookmark2278">738</a></sup></span><span class="font14"><sup></sup> hazerâtı taraflarından ‘akıb-i cülûs-i meymenet-me‘nûsda düvel-i Nasârâ'ya irsâl-i süferâ kanûn olduğuna binâ‘en, taraf-ı hümâyûndan bu ‘âdet ilga olunmayup, ricâl-i devletden birer kimsenin ta‘yîni irâde olunmuşidi. Binâ‘en ‘alâ zâlik mâh-ı rebî‘ulevvelin onuncu günü<a name="footnote739"></a><sup><a href="#bookmark2279">739</a></sup><sup></sup> Dergah-ı ‘âlî Kapucu-başılarından sâbıka Baş-bâkıkulu Ziştovili ‘Ali Ağa, Leh cânibine ve ‘İzzet ‘Ali Paşa Mühürdâr-ı sâbık Silahdâr Kâtibi Dervîş Efendi, Moskov tarafına ve sâbıka Küçük Tez-kireci Halîl Efendi Nemçe Çâsârı'na tasmîm ve tahmîn ve levâzım ü harc-ı râhları mîrî <a name="bookmark2280"></a>tarafından ta‘yîn olunup, bir ân akdem me’mûr oldukları tarafa hareketleri tavsiye vü telkin olundu.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
</div><br clear="all">
<h2><a name="bookmark188"></a><span class="font14" style="font-weight:bold;"><a name="bookmark2281"></a>Hânden-i Mevlid-i şerîf</span></h2>
<p><a name="bookmark2282"></a><span class="font14">Şehr-i mezkûrun on ikinci günü<a name="footnote740"></a><sup><a href="#bookmark2283">740</a></sup><sup></sup> huzûrları mu‘tâd olan zevât Sultân Ahmed Câmi‘inde muntazır-ı kudûm-i Pâdişâh-ı cemîlü's-sıfât iken, mevlid alayına mahsûs olan debdebe-i Mülûkâne ile Pâdişâh-ı velâyet-penâh câmi‘-i şerîfe bast-ı sâye-i şevket ve erkân-ı saltanatı tahrîk-i âb-rûy-i iltifâtlarıyle kadd-i hamîde-i dürûd ü tahiyyet buyurup, mevlid-hânlar nazm-ı latîf-i Mevlid-i şerîfi kırâ‘et ve hâzır bi'l-meclis olanlar is-tinşâk-ı fevâyih-i miskiyye-i fevz ü sa‘âdet edüp, meşâyih-i kirâm dahi mahalle münâsib va‘z<a name="footnote741"></a><sup><a href="#bookmark2284">741</a></sup><sup></sup> u nasîhati tahkik u tedkik ile kulûb-i nâsı elâne vü terkik etdikden sonra Hâkân-ı îskender-nişân Serây-ı ‘âlîlerine ‘atf-ı ‘inân buyurdular.</span></p>
<h2><a name="bookmark189"></a><span class="font14" style="font-weight:bold;"><a name="bookmark2285"></a>Nasb-ı Vekîl-i Kethudây-ı Bevvâbîn</span></h2>
<p><a name="bookmark2286"></a><span class="font14">Bi'l-fi‘l Kapucular Kethudâsı olan Bergosî Mehmed Ağa Teşrîfât-ı hümâyûn ile Kırım Hânı tarafına râhî ve vekâleti ile Gül Ahmed Paşa-zâde ‘Ali Bey müftehir u mübâhî oldu.</span></p>
<h2><a name="bookmark190"></a><span class="font14" style="font-weight:bold;"><a name="bookmark2287"></a>Yah-besten-i Halîc-i İstanbul</span></h2>
<p><span class="font14">Şehr-i mezkûrun evâsıtında<a name="footnote742"></a><sup><a href="#bookmark2288">742</a></sup><sup></sup> mevsim-i erbâ‘în muntasıf ve suküt-i berf ü bârân müterâdif olup, şiddet-i sermâ ve bürûdet-i hevâ ra‘şe-endâz-ı cism-i bây ü gedâ o kûre-i zemherîr gûyâ mütesâkıt-ı basît-ı gabrâ olup, bu takrîb Defterdâr îskelesi'yle Südlüce miyânı yah-beste </span><span class="font14" style="font-weight:bold;">[M1 46] </span><span class="font14">vü müncemid ve o deryây-ı mâlih kudret-i Rabbâniyye ile mün‘akıd olup, kati çok kimesnenin murûr u ‘ubûru manzûr ve bu hılâlde Edirne'de yirmi karış berf nüzûlü dahi mütevâtir u meşhûr oldu. încimâd-ı deryâ içün inşâd olunan târîh-i meşhurdur:</span></p>
<p><span class="font14">Buz üstünden geçen geldi bana yaz dedi târîhin</span></p>
<p><span class="font14">Deniz altmış sekizde dondu buzdan bendeniz geçdim.</span></p>
<p><span class="font4">-u^S </span><span class="font4" style="font-weight:bold;font-variant:small-caps;">jSXj</span><span class="font4"> j\jjj </span><span class="font4" style="font-style:italic;">^£yo </span><span class="font4" style="font-weight:bold;font-variant:small-caps;">ojjS^</span><span class="font4"> ^^dl </span><span class="font4" style="font-weight:bold;font-variant:small-caps;">jSj)</span></p>
<h2><a name="bookmark191"></a><span class="font14" style="font-weight:bold;"><a name="bookmark2289"></a>Nasb-ı Kethudâ be-Vâlide Sultân ve ba„zı vekayi„-i Devlet-i ebed-bünyân</span></h2>
<p><a name="bookmark2290"></a><span class="font14">Ağa-babası-zâde îbrâhîm Ağa dâ‘ire-i hümâyûna intisâbı sebebi ile mehd-i ‘ulyâ hazretlerine Kethudâ nasb olunup, Ayasofya Tevliyyeti ve Küçük Mîrahûrluk hidmeti dahi dûş-i sadâkatine tahmîl ve Mîrahûr-i Sânî Yedekçi Mustafa Ağa'nın mutasarrıf olduğu mukâta‘a re‘âyâsı, zulm ü gadrini tafsîl eylediklerine binâ’en, bi-tarîkı'n-nefy Edirne'ye tesbîl olundu. Cânibî dâmâdı Ahmed Efendi, Masraf-ı Şehriyârî Kitâbeti ile dil-sîr-i ni‘met-i rağbet ve teberdârlardan Îbrâhîm Efendi, Dâru's-sa‘âde Ağası Kitâbeti ile lâbis-i hil‘at ve selefi mukâta‘a-i Haremeyn ile nâyil-i re‘sü'l-mâl [ile] tesliyyet oldu. Îmâm-ı Evvel-i Sultânî ma‘zûl ve Îzmir Mevleviyyeti ile nâyil-i e‘azz-i me‘mûl olup, Sânîsi, Evvel ve Ağa Câmi‘i Îmamı, Îmâmet-i Sâniye ile mübeccel olup, ba‘zı musâhib ve bî-zebân ve sâzende ve hânendegân teceddüd-i nevbet-i saltanat sebebi ile dâ‘ire-i hümâyûndan istiskal ve ba‘zısı hânesinde ve ba‘zısı Serây-ı ‘atîk'de ikâmet etmek bâbında ısdâr-ı misâl olunup, musâhiblerin ba‘zısı dahi kifâyet mikdârı me‘âş havâlesiy-le cânib-i Mısır'a irsâl olundu.</span></p>
<p><span class="font14">Re‘âyâ ve ehl-i zimmet bir zemândan berü tecâvüz-i had ile elbiselerine zînet verdikleri ve Îslâm'a mahsûs siyâb ile bî-edebâne hareket eyledikleri ma‘lûm olup, tâyife-i mesfûreye tavr-ı kadîmleri üzere ta‘yîn-i siyâb ve mürtedi‘ olmayanları müstehakk-ı darbu'r<a name="footnote743"></a><sup><a href="#bookmark2291">743</a></sup><sup></sup>-rikâb olmak evâmiri, lâzım gelenlere tenbîh ü işrâb olundu.</span></p>
<p><span class="font14">Baş-bâkıkulu<a name="footnote744"></a><sup><a href="#bookmark2292">744</a></sup><sup></sup> olan Mollacık-zâde ‘Ali Ağa ma‘zûl ve Sayda Vâlîsi'ni Kayseriy-ye'ye getürmek ve o havâlîde müctemi‘ olan mâl-ı mîrîyi tahsîl etmek me‘mûriyyeti ile ‘âzim olup, mansıbına ‘Îvaz Paşa-zâde ‘Ali Bey menkul oldu.</span></p>
<p><a name="bookmark192"></a><span class="font14">Matbah-ı ‘Âmire Emîni Kesriyeli Kethudâsı Mehmed Efendi dahi makâmından dûr ve Sadr-ı esbak ‘Abdullah Paşa dâmâdı Mustafa Bey, Matbah Emâneti ile mesrûr oldu.</span></p>
<h2><a name="bookmark2293"></a><span class="font14" style="font-weight:bold;"><a name="bookmark2294"></a>„Azl-i Murtezâ Efendi ez-mesned-i Fetvâ ve nasb-ı [M1 47] Vassâf „Abdullah Efendi</span></h2>
<p><span class="font14">Bir müddetden berü Şeyhulislâm ve Müftiyyü'l-enâm olan Murtezâ Efendi, haddi zâtında perhîz-kâr ve ‘afîf ve ‘arîku'l-asl ve şerîf ise dahi galebe-i ‘illet ile mehzûl ü za‘îf olup, resm günlerinde huzûru müte‘assir ve bu cihetle ‘azli zamîr-i Enver-i Şeh-riyârî'de müstetir olmuşidi. Şehr-i rebî‘ulevvelin yirmi sekizinci günü<a name="footnote745"></a><sup><a href="#bookmark2295">745</a></sup><sup></sup> müşârun ileyh câh-ı vâlâ-yı Meşîhat'den tenzîl ve sâbıkâ Rumeli Kadı‘askeri olup, ‘ulûm-i şettâda mehâreti ve me‘ârif ü dânişde şöhreti olan Vassâf<a name="footnote746"></a><sup><a href="#bookmark2296">746</a></sup><sup></sup> ‘Abdullah Efendi mesned-i vâlâ-yı Îftâ ile tebcîl olunup, selefleri Murtezâ Efendi bâ-irâde-i seniyye sâhil-hânelerine mun-sarif ve zâviye-i ‘ibâdet ü tâ‘atde mu‘tekif oldu.</span></p>
<h2><a name="bookmark194"></a><span class="font14" style="font-weight:bold;"><a name="bookmark2297"></a>Tevcîh-i Eyâlet-i Anadolu ve Trabzon</span></h2>
<p><a name="bookmark2298"></a><span class="font14"><a name="bookmark2299"></a>Anadolu Vâlîsi olan Vezîr ‘Ali Paşa ber-muktezây-ı vakt ü hâl Trabzon Eyâleti'ne irsâl olunup, selefi Vezîr Hekîm-zâde ‘Ali Paşa Anadolu Eyâleti'yle makzıyyü'l-âmâl ve bu teveccüh-i ‘azîzü'l-menâl Sadâret'ine berâ‘atü'l-istihlâl oldu.</span></p>
<h2><a name="bookmark195"></a><span class="font14" style="font-weight:bold;"><a name="bookmark2300"></a>Tevcîhât-ı vüzerây-ı „izâm ve mevâlî-yi kirâm</span></h2>
<p><span class="font14">Şâm Eyâleti, Emâret-i Hâc inzımâmıyle mutasarrıfı Vezîr Es‘ad Paşa'ya ve Sayda Eyâleti, birâderi Mîr-i mîrân Mustafa Paşa'ya; rebî‘ulâhırın dokuzuncu günü<a name="footnote747"></a><sup><a href="#bookmark2301">747</a></sup><sup></sup> ibkâ vü takrîr ve Cumâdelâhıre'nin on sekizinci<a name="footnote748"></a><sup><a href="#bookmark2302">748</a></sup><sup></sup> târihiyle Trablusşam Eyâleti ve Cerde Başbuğ-luğu menşûru, mutasarrıfı Vezîr Sa‘deddin Paşa ismine tahrîr olunup, Cidde Sancağı, mutasarrıfı Sadr-ı esbak es-Seyyid Mehmed Paşa'ya ve Mısr-ı Kahire, Vezîr Silahdâr Mustafa Paşa'ya ve Avlonya Sancağı, mutasarrıfı Vezîr İsmâ‘îl Paşa'ya; tevârîh-i muhtelife ile kezâlik ibka ve hayal-hâne-i hâtırlarında zebâne-keş-i işti‘âl olan âteş-i in‘izâl itfâ olundu.</span></p>
<p><a name="bookmark2303"></a><span class="font14">Mekke-i mükerreme ve sâ’ir<a name="footnote749"></a><sup><a href="#bookmark2304">749</a></sup><sup></sup> menâsıb-ı ‘ilmiyyenin vakt-i tevcîhleri idrâk etdiği-ne binâ‘en şehr-i rebî‘ulâhırın beşinci günü<a name="footnote750"></a><sup><a href="#bookmark2305">750</a></sup><sup></sup> Mekke-i mükerreme Kazâsı'yla, sâbıka Edirne Kadısı Mehmed Rüşdi Efendi şeref-yâb ve Medîne-i münevvere Kadılığı ile Şâm Kadısı ‘Îsâ-zâde ‘Abdullah Efendi vâlâ-cenâb olup, Edirne Kazâsı'yla, bâ-Pâye-i Kudüs Âmid'den munfasıl olan Damâd-zâde Murâd Efendi ber-murâd ve Yenişehir-i Fenâr Kazâsı'yla, Kethudâ-zâde Mehmed Sa‘îd Efendi âteş-zen-i kulûb-i hüssâd oldu. Yine târîh-i mezkûrda Âmid Kazâsı, Buka‘î-zâde Ahmed Efendi'ye himmet ve Filibe Kazâsı, Galata Pâyesi olan üstâd-ı zemân Torun Mehmed Efendi'ye ‘inâyet olundu.</span></p>
<h2><a name="bookmark196"></a><span class="font14" style="font-weight:bold;"><a name="bookmark2306"></a>Ceng-i Ca„fer Bey bâ-sefâyin-i Malta ve mansûr-şüden-i mîr-i mûmâ ileyh</span></h2>
<p><span class="font14">Fırkate </span><span class="font14" style="font-weight:bold;">[M1 48] </span><span class="font14">Kapudanlarından Kızıl-hisârî Ca‘fer Bey, kendi mâlından bir kıt‘a sefîne inşâ ve iki yüz yetmiş kadar merd-i tüvânâ derûnuna teşhîn ü imlâ ile deryâya çıkup, i‘lâ‘-i kelime-i Mevlâ eder idi. Şehr-i rebî‘ulâhır<a name="footnote751"></a><sup><a href="#bookmark2307">751</a></sup><sup></sup> evâsıtında<a name="footnote752"></a><sup><a href="#bookmark2308">752</a></sup><sup></sup> deryada geşt ü güzâr eyler iken, Malta'nın üç kıt‘a sefâyinine râst gelüp, tarafeynden muhârebe vü mudârebeye ibtidâr ve ceyş-i İslâm kemâl-i ikdâm izhâriyle mazhar-ı nusrat-i cenâb-ı Perverdi-gâr olup, düşmen gemilerinin birini sûzân ve diğeri girîzân ve birini ahz ü zabt ve Âsitâne-i sa‘âdet'e getürüp, mersây-ı Tersâne'ye rabt eylediği ma‘lûm-i hümâyûn olmağla, ahz eylediği korsan sefînesiyle Sinân Paşa Kasrı pîşgâhına getürdilüp, igtinâm <a name="bookmark2309"></a>etdiği sefine takımıyla kendüye in‘âm ve sâlyâne-i kadîmine zamm ü terakki ile ikrâm olunduğundan başka, neferâtıyla iktisâm etmek üzere vâfir altûn ihsân ve dâ‘iye-i şevk u himmeti sad-çendân kılındı.</span></p>
<h2><a name="bookmark197"></a><span class="font14" style="font-weight:bold;"><a name="bookmark2310"></a>Vefât-ı Nazîf Mustafa Efendi</span></h2>
<p><a name="bookmark2311"></a><span class="font14">Mûmâ ileyh birkaç günden berü derd-i cângâh-ı maraz ile mübtelây-ı enîn ü âh ve ‘âkıbet mütevârî-yi hâk-i siyâh oldu. Mûmâ ileyh Koca Mustafa Paşa'da sâkin Solak-başı'nın oğlu olup, fark-ı cevâhir ü a‘râz ve temyîz-i sevâd ü beyâz eyledikde, edeb ü me‘ârife verziş ve kesb-i kemâlâta gûşiş edüp, cüz‘iyyât-ı ‘ulûmu Müneccim Halîl Efendi'den tahsîl ve san‘at-ı kitâbeti mu‘âsırlarından ahz ü tekmîl etdikden sonra, dokuz sene kadar Boğdan'da Kâtib-i Dîvân ve nâ‘il-i servet ü sâmân olup, istîfây-ı hevâ vü heves ile Âsitâne'ye iyâb ve İbrâhîm Paşa devrinde Re’îsülküttâb olan Üçanbarlı Meh-med Efendi'ye intisâb ve bundan sonra Nuh Efendi'ye kesb-i te‘alluk ve himmetiyle zümre-i hâcegânâ telâhuk edüp, Tavukçu-başı dâmâdı el-Hâc Mustafa Efendi mesned-i Riyâset'e zînet-bahş oldukda, sâhib-i tercemenin kemâlâtını tahkik ve umûr-i mühim-mede istihdâm ile râbıta-i i‘tibârını tevsîk etmişidi. Sâhib-i Târîh Râşid Efendi, İran-zemîne Sefîr oldukda, mûmâ ileyhin hem-‘inân-ı murâfakat olmasını recâ ve bu hidmeti dahi edâ edüp, ‘avdetinde huzûr-i hümâyûnda ilbâs-ı hil‘at ve Anadolu Muhâsebeciliği ile hakkında icrây-ı şîme-i mürüvvet kılınup, bundan sonra Şehremâneti ile kâm-yâb ve çok geçmeden Kethudây-ı Sadr-ı vâlâ-cenâb olmuşidi. Devetdâr Mehmed Paşa Sadâret'den ma‘zûl ve yerine Mustafa Paşa mevsûl oldukda, kemâ fi'l-evvel makamıyla mübeccel ve müddet-i kalîleden sonra ma‘zûl </span><span class="font14" style="font-weight:bold;">[M1 49] </span><span class="font14">ve Edirne'ye nefy ile menkûb u mahzûl olup, Edirne'de olan rızk-ı maksûmunu tekmîl ve ‘âfv ü ıtlâk ile veche-i ‘azîmeti Âsitâne'ye tahvîl ve kethudâlığında iştirâ etdiği Siyavuş Paşa Serayı'na gelüp, kesb-i râhat etmeden işbu rebî‘ulâhır evâsıtında<a name="footnote753"></a><sup><a href="#bookmark2312">753</a></sup><sup></sup> garîm-i ecel yedinde zebûn ve zâyik-ı şerbet-i raybe'l-menûn oldu. Mûmâ ileyh<a name="footnote754"></a><sup><a href="#bookmark2313">754</a></sup><sup></sup> Şârih-i Mesnevî Sarı ‘Abdullah Efendi merhûmun akribâsından olup, müşârun ileyhe<a name="footnote755"></a><sup><a href="#bookmark2314">755</a></sup><sup></sup> sûrî ve ma‘nevî nisbeti ve meşâyih-i Bayrâmiy-ye'den inâbeti olup, vaktinde olan ricâl-i Devletin ser-âmedî ve nahl-i kemâlât ve me‘ârifin berûmendi idi.</span></p>
<h2><a name="bookmark198"></a><span class="font14" style="font-weight:bold;"><a name="bookmark2315"></a>Şeyhu'l-Harem-şüden-i Berber Mustafa Ağa ve ba„zı tevcîhât</span></h2>
<p><span class="font14">Târih-i mezkûrda Hudâvendigar-ı sâbıkın Berber-başısı Musâhib Berber Mustafa Ağa, Şeyhu'l-haremlik hidmet-i şerîfesiyle Medîne-i münevvere'ye ta‘yîn olunup, selefinin mahmiyye-i Mısır'da ikametine irâde-i ‘aliyye te‘alluk etmekle, ‘ırz ve vekarıyle mahalline îsâl ve tesrîh olunması halefine hıtâben sâdır olan emr-i ‘âlîde tasrîh olundu.</span></p>
<h2><a name="bookmark199"></a><span class="font14" style="font-weight:bold;"><a name="bookmark2316"></a>Vefât-ı Kara Halîl Efendi-zâde Mehmed Sa„îd Efendi<a name="footnote756"></a><sup><a href="#bookmark2317">756</a></sup></span><span class="font4"><sup> </sup></span><span class="font14" style="font-weight:bold;">Şeyhulislâm-ı sâbık</span></h2>
<p><a name="bookmark2318"></a><span class="font14">Müşârun ileyh Meşîhat'ten infisâlinde, Burusa'ya iclâ olunup, mütâla‘a ve te’lîf ile terk-i meşgale-i dünya etmişiken, işbu cumâdelûlâ evâyilinde<a name="footnote757"></a><sup><a href="#bookmark2319">757</a></sup><sup></sup> hirâmân-ı Ravza-i cinân oldu. Müşârun ileyh iki defa Sadr-ı Anadolu olan Birgili Hasan Efendi'nin kuvve-i bâsıra-i ibtihâcı ve deycûr-i hâne-i emelinin fîrûzende-i sirâcı olup, peder-i vâlâ güherle-ri terbiyesiyle mukaddimât-ı ‘ulûmu zihninde </span><span class="font14" style="font-style:italic;">ke'n-nakş-ı fi’l-hacer<a name="footnote758"></a><sup><a href="#bookmark2320">758</a></sup></span><span class="font14"><sup></sup> eyledikde, Medrese Ru’ûsu'na nâ’il ve devre-i ma‘lûmeyi tekmîl ile Yenişehir-i Fenâr Mevleviyyeti'ne vâsıl olmuşidi. Yüz kırk bir târîhinde<a name="footnote759"></a><sup><a href="#bookmark2321">759</a></sup><sup></sup> Burusa hükûmetiyle def‘-i hüzn ü lehf ve o târîhde Mekke-i mükerreme Pâyesi'yle dâric-i medâric-i ‘uluvv ü şeref olup, kırk sekizde<a name="footnote760"></a><sup><a href="#bookmark2322">760</a></sup><sup></sup> İstanbul'a Kadı ve hükûmetinden ‘âlem râzı olduğundan, şeref-i tekerrür ile seyf-i meslûl-i hükûmeti nâfiz ve mâzî olmuşidi. Yüz elli iki sâli zilhiccesinde<a name="footnote761"></a><sup><a href="#bookmark2323">761</a></sup><sup></sup> Sadr-ı Anadolu ve altmış bir senesinde<a name="footnote762"></a><sup><a href="#bookmark2324">762</a></sup><sup></sup> Sadr-ı Rumeli olup, her birinde on altışar mâh istikrâr ile sudûr-i sudûru dağdâr edüp, altmış iki şa‘bânında<a name="footnote763"></a><sup><a href="#bookmark2325">763</a></sup><sup></sup> Şeyhulislâm ve hallâl-ı müşkilât-ı enâm oldu. Tabî‘atlerinde olan fezâzet ü huşûnet hasebiyle sene-i âtiye cumâdelâhırasında ‘azl ve Burusa'ya iclâ<a name="footnote764"></a><sup><a href="#bookmark2326">764</a></sup><sup></sup> olunup, târîh-i mezkûrda intikal ve emr-i irci‘îye imtisâl eyledi. Müşârun ileyh ‘âlim </span><span class="font14" style="font-weight:bold;">[M1 50] </span><span class="font14">ü dânâ, fâzıl-ı bî-hemtâ, âsâr-ı kalem-i müsellem ve ‘ilm ü edebde akranı tâlî, kendi mukaddem idi. ‘Aynî Târîhi'nin bir kıt‘asını tercüme edüp, ifâde-i merâm ve sebk-i kelâma kadir olduğu eser-i mezkûrdan zâhirdir.</span></p>
<p><span class="font14">Dâhil-i me’vâ ola İnnâ ileyhi râci‘ûn</span></p>
<p><span class="font14">)</span><span class="font4">j^A^lj &lt;Jl Ll djl </span><span class="font4" style="font-style:italic;">^jl^</span><span class="font4"> (J^^</span><span class="font14" style="font-weight:bold;">)</span></p>
<p><span class="font14">fevti târîhidir.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
<p><span class="font9">6</span></p>
<p><span class="font9">7</span></p>
<p><span class="font9">8</span></p>
<p><span class="font9">9</span></p>
</div><br clear="all">
<h2><a name="bookmark2327"></a><span class="font14" style="font-weight:bold;"><a name="bookmark2328"></a>„Azl-i Vezîr-i a„zam Mustafa Paşa ve nasb-ı Sadr-ı esbak Hekîm-zâde „Ali Paşa</span></h2>
<p><a name="bookmark200"></a><span class="font14"><a name="bookmark2329"></a>İşbu cumâdelûlânın dördüncü cum‘aertesi günü<a name="footnote765"></a><sup><a href="#bookmark2330">765</a></sup><sup></sup> halîfe yerine rikâb ısmarlanup, Şeyhülislâm Efendi mukaddem vârid ve Sadrıa‘zam yedinden mühr-i hümâyûn nez‘ olunup, Yeniçeri Ağası Mustafa Ağa, mesned-i Kâyim-makâmî'ye sâ‘id ve Ocağ-ı âmi-re'de silsile olup, her biri tarîkı üzere mahalline kâ‘id oldu. Sadr-ı sâbık bir gice Balık-hânede ikâmet ile dem-beste-i endîşe vü havf ve ferdâsı Kapucu-başı Selîm Ağa mübâşiriyyeti ile Midilli Cezîresi'ne sarf olundu. Eyâlet-i Anadolu tevcîh olunan Sadr-ı esbak ‘Ali Paşa, Sadâret-i ‘uzmâ ve Vekâlet-i kübrâ’ya intihâb ve henûz Trabzon'dan hareket edemedikleri tehakkuku ile li-ecli't-tebşîr Hasekî Ağa şitâb etdirilmişidi. Hasekî Ağa o tarafa sür‘atle varup, îsâl-i nüvîd-i beşâret ve müşâr ile dahi fi'l-hâl hareket ve Cumâdelâhıre'nin on üçüncü pençşenbih günü<a name="footnote766"></a><sup><a href="#bookmark2331">766</a></sup><sup></sup> resîde-i südde-i sa‘âdet olacağı ma‘lûm-i erkân-ı saltanat olmağla, mu‘tâd üzere Mehmed Paşa köşkünde yemeklik tertîb ve yevm-i mezkûrda Şeyhulislâm Efendi ve Kâyim-mekâm Paşa ve sâ’ir<a name="footnote767"></a><sup><a href="#bookmark2332">767</a></sup><sup></sup> huzûrları ‘âdet olan ricâl, kudûm-i Âsafî'ye intizâr ile âmâde-i terhîb oldukları hâlde Sadrıa‘zam dahi gelüp, at üzerinde cenâb-ı Fetvâ-penâhi'yle mu‘âmele bi'l-mücâmele resmini icrâ ve hem-‘inân kasr-ı mezkûru me‘vâ eylediler. Vüzerây-ı ‘izâm ve Sudûr-i kirâm tenâvül-i kahve ‘akabinde haymelerine ‘azîmet ve taraf-ı hümâyûndan resmen şeref-vürûd olan esb ile gelen Mîrahûr-i Evvel Ağa'ya ve müte‘allikalarına ilbâs-ı hil‘at ve sâ’ir<a name="footnote768"></a><sup><a href="#bookmark2333">768</a></sup><sup></sup> erbâb-ı âlây Âsitâne'ye ‘avdet eylediler. Yalnız Şeyhulislâm Efendi ile ekl-i ta‘âm ve sâ'irler<a name="footnote769"></a><sup><a href="#bookmark2334">769</a></sup><sup> </sup>dahi haymelerinde bu maslahatı itmâm eyleyüp, Sadr-ı vâlâ-câh ile Fetvâ-penâh hazerâtı sandal ile Yalı Köşkü'ne çıkup, ma‘an huzûr-i lâmi‘u'n-nûr-i Şâhâne'ye vaz‘-ı cebîn-i ibtihâl ve Sadâret-i ‘uzmâ ile ihrâz-ı dest-mâye-i ‘izz u ikbâl eyledi. Bi'l-müşâfehe ba‘zı vesâyâdan sonra müşârun ileyhimâya semmûrlar iksâ ve bi'l-mürâfaka Paşa-kapusu'na gelüp, resm-i ‘âdî icrâsından sonra </span><span class="font14" style="font-weight:bold;">[M1 51] </span><span class="font14">‘umûm haftanları giydirülüp, erbâb-ı menâsıb ibkâ olundu.</span></p>
<h2><a name="bookmark201"></a><span class="font14" style="font-weight:bold;"><a name="bookmark2335"></a>Ser-bostâniyân-şüden-i Hasekî Ağa</span></h2>
<p><a name="bookmark2336"></a><span class="font14">Ağa-yı mûmâ ileyh Sadâret beşâretiyle varup, edây-ı hidmet ve Âsitâne'ye ‘avdet eyledikde, Bostâncı-başılık ile nâyil-i mezîd-i rif‘at oldu.</span></p>
<h2><a name="bookmark202"></a><span class="font14" style="font-weight:bold;"><a name="bookmark2337"></a>„Azl ü nasb-ı ağayân-ı Rikâb ve tevcîhât-ı „ilmiyye</span></h2>
<p><span class="font14">Gül Ahmed Paşa-zâde ‘Ali Beyefendi'nin dâ‘ire-i hümâyûna te‘alluk u irtibâtı hasebiyle terfî‘-i kadr ü i‘tibârı matlûb-i Şâhâne olup, mâh-ı mezkûr âhırında Mîrahûr-i</span></p>
<p><span class="font14">Evvel vekâletiyle ve der-‘akab asâletiyle dilşâd ve İbrâhîm Bey Kapucular Kethudâlı-ğı'yla ber-murâd oldu.</span></p>
<p><a name="bookmark2338"></a><span class="font14">Târîh-i mezkûrda mahdûm-i Fetvâ-penâhî olan sâbıkâ Galata Kadısı bâ-Pâye-i Edirne Bilâd-ı erba‘a mevâlîsine lâhik ve Kevâkib-zâde'yi kazâ vü kader Mısr-ı Kâhi-re'ye sâ‘ik olup, Kuds-i şerîf, Tabîb Mustafa Efendi'ye lâyık ve Galata Kazâsı, Arslan-zâde Mustafa Efendi'ye muvâfık görüldü. Meşîhat-i İslâmiyye'de bulunan zevât-ı kirâmın evlâdlarına ber-vech-i i‘tidâl ikrâm ve hürmet ‘an-asl de‘b-i saltanat olduğuna binâ‘en, bu def‘a dahi mahdûm-i müşârun ileyhe Mekke-i mükerreme Pâyesi ihsân ve neyyir-i bahtı dirahşân kılındı. Bu evânda üç def‘a mahâll-i müte‘addidede ihrâklar zuhûr edüp, ‘alevgîr-i işti‘âl olmadan fazl-ı Hüdâ ile karîn-i hamûd ü intifâ oldu.</span></p>
<h2><a name="bookmark203"></a><span class="font14" style="font-weight:bold;"><a name="bookmark2339"></a>Vürûd-i esb-i müzeyyen be-cânib-i Sadr-ı „âlî</span></h2>
<p><a name="bookmark2340"></a><span class="font14">Ziynet-bahş-ı Sadr olanlara taraf-ı hümâyûndan müzeyyen esb irsâli, bâ‘is-i sümûvv-i kadr olduğuna binâ‘en, Cumâdelâhıre evâhırında Mîrahûr-i Evvel olan ‘Ali Bey ile bir re‘s esb-i müzeyyen şeref-vürûd olup, mu‘tâd olan resm icrâ ve mîr-i mûmâ ileyhe hil‘at iksâ ve vâfir nakd i‘tâ olundu.</span></p>
<h2><a name="bookmark204"></a><span class="font14" style="font-weight:bold;"><a name="bookmark2341"></a>Vefât-ı Teşrîfâtî „İzzî Efendi</span></h2>
<p><a name="bookmark2342"></a><span class="font14">Sâbıkâ Vak‘a-nüvîs ve el-yevm Teşrîfâtî olan ‘İzzî Süleymân Efendi şehr-i mezkûrda bîmâr ve ‘âzim-i dâru'l-karâr olup, selefi ‘Âkif Bey bu umûra vâkıf olmak hasebiyle kemâ-kân hidmet-i teşrîfât ile müteşerrif oldu. Mûmâ ileyh ‘ulûm-i cüz‘iyyeden haberdâr ve fenn-i inşâda miksâr ise dahi yine şîrîn-güftâr olup, Târîhi hünerine dâl ve nazm-i eş‘ârda mütevassıtu'l-hâl olup, müretteb Dîvân'ı mütedâvel-i bey-ne'n-nâs ve nesri nazmından a‘lâ olduğu, ma‘lûm-i erbâb-ı temyîz ü kıyâsdır. Çe-menzâr-ı Nakşıbendiyye'de serv-i âzâde olan Şeyh Murâd-zâde merhûmdan inâbe ve ahz-i yed edüp, ni‘met-i istihlâf ile nâyil-i rif‘at ve kurbunda defn olmasıyçün kable'l-vefât vukû‘-i işâret, </span><span class="font14" style="font-weight:bold;">[M1 52] </span><span class="font14">rivâyet-kerde-i ashâb-ı basîretdir.</span></p>
<h2><a name="bookmark205"></a><span class="font14" style="font-weight:bold;"><a name="bookmark2343"></a>Tevcîh-i Eyâlet-i Trabzon be-Kâyim-makâm Paşa</span></h2>
<p><a name="bookmark2344"></a><span class="font14">Yeniçeri Ağası iken Kâyim-makâm olan Vezîr Mustafa Paşa'nın fîmâ-ba‘d Âsitâne-i sa‘âdet'de ikâmeti münâsip görülmeyüp, mukaddemâ tarafına tevcîh olunan Trabzon'a ‘azîmeti, taraf-ı Sadâret-penâhî'den emr ü tenbîh olundu.</span></p>
<h2><a name="bookmark206"></a><span class="font14" style="font-weight:bold;"><a name="bookmark2345"></a>İhrâc-ı mevâcib</span></h2>
<p><span class="font14">İşbu Cumâdelâhıre‘nin on sekizinci salı günü<a name="footnote770"></a><sup><a href="#bookmark2346">770</a></sup><sup></sup> tavâyif-i askerînin bir kıst mevâcib-leri, Dîvân-ı ‘âlî'de eyâdî-yi emânet-kârâne tevdî‘ ve Dîvân ‘akabinde Sadrıa‘zam Bâb-ı ‘âlî'ye gelüp, sipâh silahdâr ocağlarına dahi kânûn üzere ulûfe tevzî‘ ve şehr-i mezkûrun <a name="bookmark2347"></a>yirmi ikinci sebt günü<a name="footnote771"></a><sup><a href="#bookmark2348">771</a></sup><sup></sup> devr vâkî‘ olup, Çukadar Ağa ile teşrîfât ve hatt-ı hümâyûn şe-ref-res-i vürûd ve bu rağbet-i bî-nîhâyet Sadr-ı müşârun ileyhe bâ‘is-i inbısât-ı nâ-mahdûd olup, Ağa-yı mûmâ ileyhi kürk ve donanmış at ve nukud ile tatyîb ve ma‘iyyetinde olanları dahi ‘atâyây-ı kesîre ile tatrîb eyledi.</span></p>
<h2><a name="bookmark207"></a><span class="font14" style="font-weight:bold;"><a name="bookmark2349"></a>Habs ve ru’yet-i hisâb-ı Emîn-i Gümrük ve vekâyî„-i sâ’ire</span></h2>
<p><a name="bookmark208"></a><span class="font14">Gümrükçü İshak Ağa'nın hisâbında halel ü dâd ve senedinde fesâd ü zelel mahsûs ve bu sebeble Baş-bâkı-kulu'na mahbûs olup, Rûznâmçe-i Evvel Behcet Efendi ve ba‘zı küttâb hesâbına me‘mûr ve ol bâbda emr-i ‘âlî şeref-sudûr oldu. Etibbây-ı Hâssa'dan Çelebî<a name="footnote772"></a><sup><a href="#bookmark2350">772</a></sup><sup></sup> Mustafa Efendi, öteden berü nabz-gîr-i etrâf ve dânây-ı mizâc-ı eşrâf olduğuna binâ‘en, tertîb etdiği ma‘cûn sa‘y ü ‘amel-i muvâfık-ı tabî‘at-ı emel olup, işbu Cumâdelâhıre evâhırında<a name="footnote773"></a><sup><a href="#bookmark2351">773</a></sup><sup></sup> dâhil-i silsile-i müderrisîn-i kirâm ve Riyâset-i etıbbâ ile terkîb-sâz-ı eczây-ı merâm olup, selefi Hayâtî-zâde Kethudâsı Sa‘îd Efendi'nin Gelibolu'da ikameti irâde ve fi'l-hâl me‘mûr olduğu mahalle firistâde olundu. Mahdûm-i Sadr-ı seniyyü'l-menâkıb Mîr Mehmed Galib, Küçük Mîrahûrluk ile ihrâz-ı ehass-ı<a name="footnote774"></a><sup><a href="#bookmark2352">774</a></sup><sup></sup> metâlib eyleyüp, Abaza Mehmed Ağa dahi Türkmân Ağalığı'yla bekâm ve sâbıka Kethudâ Kâtibi Kayseriyyeli ‘Ali Efendi bu def‘a dahi kitâbet-i mezkûrede istihdâm olundu.</span></p>
<p><span class="font14" style="font-weight:bold;">„Azl-i Kapudân-ı deryâ Vezîr Mehmed Paşa ve nasb-ı Karabâğî Süleymân Kapudan ve ıtlâk-ı Vâlî-yi Cidde Vezîr Bekir Paşa</span></p>
<p><a name="bookmark2353"></a><span class="font14">Kapudâne olan Süleymân Kapudan'ın fenn-i deryâda olan mehâreti ve tekâdüm-i zemân ile ahvâl-i Tersâne'ye ‘ilm ü ma‘rifeti, mûcib-i hurûş-i yemm-i ikbâl ü rif‘ati olup, târîh-i mezkûrda Mîr-i mîrânlık ile deryâya Kapudan ve selefi Vezîr Mehmed Paşa nefy tarîkıyle İstanköy'e revân olup, sâbıka Cidde Vâlîsi Vezîr-i pîr ve düstûr-i </span><span class="font14" style="font-weight:bold;">[M1 53] </span><span class="font14">rûşen-i zamîr olan Bekir Paşa bir müddetden berü ‘Alâ‘iyye'de ikamet ve devâm-ı Devlet du‘âsına muvâzabet üzere olup, pîrliğine hürmet ve Âsitâne'ye gelüp, şeref-i iz-divâcıyle iftihâr eylediği Safiyye Sultân-ı ‘aliyyetü'ş-şân serâyında meks ü râhat etmek üzere tahsîl-i izn ü ruhsat eyledi.</span></p>
<h2><a name="bookmark210"></a><span class="font14" style="font-weight:bold;"><a name="bookmark2354"></a>Kethudây-ı Sadr-ı „âlî-şüden-i Veliyyüddîn Efendi</span></h2>
<p><span class="font14">Kerkük şehri sükkânından ve talebe-i ‘ulûmdan olan Veliyyüddîn Efendi, bir zemân Sadrıa‘zam'ın kitâbçısı ve Trabzon'da Kethudâsı olup, tavr u hareketi mizâcları-na tevâfuk eylediğinden, cümletü'l-mülkü ve bitâne-i umûru olmuşidi. Sadâret'e geldiklerinde mûmâ ileyhi Kethudâ ve halkın başına belâ edeceğini tasmîm ve ızmâr ve her ne kadar resm-i Devlet'den bî-haber ve Sadâreti'ne mahz-ı zarar olduğu hayır-hâhları tara<a name="bookmark2355"></a>fından ihtâr olunduysa dahi dinlemeyüp, ısrâr ve işbu Cumâdelâhıre’nin yirmi dokuzuncu günü<a name="footnote775"></a><sup><a href="#bookmark2356">775</a></sup><sup></sup> mûmâ ileyhi Kethudâlık câhıyla refî‘u'l-mikdâr eyledi.</span></p>
<h2><a name="bookmark211"></a><span class="font14" style="font-weight:bold;"><a name="bookmark2357"></a>Salb-i Yehûdî-yi katil</span></h2>
<p><a name="bookmark2358"></a><span class="font14">Balat Kapusu kolluğunun neferâtından şerîfü'l-asl bir kimseyi tâ‘ife-i Yehûd'dan bir şahs-ı pelîd darb ü şehîd edüp, fi'l-hâl ahz ü kayd ü bend ve hevâdârı olan üç nefer Yehûdi ile âvîze-i resen ü kemend kılındı.</span></p>
<h2><a name="bookmark212"></a><span class="font14" style="font-weight:bold;"><a name="bookmark2359"></a>Vefât-ı „Abdullah Paşa Mîr-i mîrân-ı Mar„aş</span></h2>
<p><a name="bookmark213"></a><span class="font14">Mûmâ ileyh şehr-i recebin yedinci günü<a name="footnote776"></a><sup><a href="#bookmark2360">776</a></sup><sup></sup> makarr-ı hükümeti olan Mar‘aş'da hücûm-i hümûm ile hasta ve zücâc-ı mizâcı seng-i ecel ile şikeste olduğu haberi, Der-i devlet-medâr'a vâsıl ve ehibbâ vü asdikâsına hüzn ü elem hâsıl oldu. Mûmâ ileyh Koca Mustafa Paşa'da ‘âlem-i vücûda pâ-nihâde olup, Defterdâr-ı sâbık Sa‘dullâh Efendi'nin cenâh-ı himmetiyle pervâz ve zemânında Emânet-i Ma‘den ve rütbe-i Hâcegânî ile kesb-i imtiyâz eyleyüp, inkılâbât-ı edvâr ile Sipâh ve Silahdâr kitâbetleri ve Mâliyye ve Tersâne ve Darphâne emânetleriyle nâmdâr ve bir aralık da Kethudây-ı Sadr-ı ‘âlî-mikdâr olmuşidi. Sadr-ı sâbıkın dâd ü sitedde mişvârı zâhir ve Kethudây-ı mûmâ ileyh bu pazarlıkda kâsır olduğundan mesnedinden tenzîl ve Mar‘aş Beylerbeyiliği ile tekdîr ü tenkîl etmişidi. Bir müddet Mar‘aş'da ikâmet ve târîh-i mezkûrda dâr-ı bekâya rihlet eyledi. Mûmâ ileyh sebhiyye-i behiyye ile ma‘rûf ve salâh-ı hâl ve safvet-i bâl ile mev-suf, Mushaf-ı şerîf'den yevmiyye iki cüz tilâvetine Delâyilü'l-Hayrât kırâ‘etine müdâvim olup, kesret-i işgâl ve teşvîş-i ahvâl ile bir gün kırâ‘etde kusûr ve ihmâl etmediği menküldur. </span><span class="font14" style="font-weight:bold;">[M1 54] </span><span class="font14">Hattâ bu meşgale arasında cevdet-i hatta mâyil olup, ‘asrında olan hattâtlardan temeşşuk ve ekserine tefavvuk edüp, sâ’ir<a name="footnote777"></a><sup><a href="#bookmark2361">777</a></sup><sup></sup> me‘ârifde dahi kadr-i müşterek, hazz u nasîbi ve nevâyib-i rûzgârı tehammülde Sadr-ı rahîbi var idi.</span></p>
<h2><a name="bookmark2362"></a><span class="font14" style="font-weight:bold;"><a name="bookmark2363"></a>Ref„-i rütbe-i Mîr-i mîrânî ez-Defterdâr-ı sâbık Halîmî Efendi ve ‘avdeteş be-Âsitâne ve vukü„ât-ı sâ’ire<a name="footnote778"></a><sup><a href="#bookmark2364">778</a></sup></span><span class="font14"><sup></sup></span></h2>
<p><span class="font14">Defterdâr-ı sâbık Halîmî Mustafa Efendi bundan akdem Der-i devlet'den istiskâl ve Mîr-i mîrânlık ile Sayda Eyâleti'ne irsâl olunmuşidi. İnkılâb-ı devr-i Sadr ile ‘avdete tâlib, ve kulûb-i nâsı cihet-i ma‘lûme ile câlib olup, Mîr-i mîrânlığı ref‘ u ilgâ ve Hâcegânlığı takrîr u ibkâ ve Âsitâne'ye ‘avdetiyçün tarafına hıtâben emr-i ‘âlî isrâ olundu.</span></p>
<p><span class="font14">Beher sâl Haremeyn-i şerîfeyn fukârâsına irsâl oluna gelen Surre-i hümâyûn Bo-zefendi-zâde Râkım Efendi birâderi olup, Hâcegân-ı Dîvân-ı hümâyûn'dan Surre Emîni <a name="bookmark2365"></a>nasb olunan Feyzullâh Efendi'ye teslîm ve mûmâ ileyh dahi Üsküdar'a geçüp, pes-mânde-i umûrunu tanzîm ve kâfile-i hâc ile ol savb-ı şeref-evbe sevk-i metâyây-ı ta‘zîm eyledi.</span></p>
<h2><a name="bookmark215"></a><span class="font14" style="font-weight:bold;"><a name="bookmark2366"></a>„Azl-i Ser-bostâniyân ve ihrâc-ı esbân be-Çerâgâh-ı Sa„dâbad</span></h2>
<p><a name="bookmark2367"></a><span class="font14">Müjde-i mühür ile Sadrıa‘zam tarafına ib‘âs ve ‘avdetinde Bostâncı-başılık ile mahsûd-i kudemâ ve ihdâs kılınan şahsın hidmetinde kusûr ve tavr-ı hareketinde fütûr müşâhede olunup, şehr-i mezkûr evâhırında<a name="footnote779"></a><sup><a href="#bookmark2368">779</a></sup><sup></sup> ‘azl ile te‘dîb ve Hasekî Ağa hidmet-i mezkûre ile dâ‘ire-i hümâyûna takrîb olundu. Rûz-i hızır kudûm ve Istabl-ı ‘âmire'de olan esbân-ı hâssanın çerâgâha ihrâcı beyne'l-lüzûm olmağla, şehr-i mezkûrun yirminci günü<a name="footnote780"></a><sup><a href="#bookmark2369">780</a></sup><sup></sup> zikr olunan huyûl, zemzeme-i mezâmîr u tubûl ile çerâgâha tesrîh ve bir müddet rükûb ve mutârededen tervîh olundu.</span></p>
<h2><a name="bookmark216"></a><span class="font14" style="font-weight:bold;"><a name="bookmark2370"></a>İhrâc-ı Donanmay-ı hümâyûn</span></h2>
<p><a name="bookmark2371"></a><span class="font14">Beher sene Donanma-yı hümâyûn'un Ak-deniz'e ihrâcı mu‘tâd olduğuna binâ‘en, şehr-i mezkûrun yirmi dördüncü isneyn günü<a name="footnote781"></a><sup><a href="#bookmark2372">781</a></sup><sup></sup> mersây-ı Tersâne'den fekk-i lenger ve Kapudan Paşa ve sâ’irleri<a name="footnote782"></a><sup><a href="#bookmark2373">782</a></sup><sup></sup> Yalı Köşkü'ne çıkup, telebbüs-i hıla‘-i zâhire ile kesb-i şerefi evfer edüp, Kapudan Paşa bir iki gün Kabataş pîşgâhında tekmîl-i levâzım etdikden sonra Bahr-i sefîd'e ‘âzim oldu.</span></p>
<h2><a name="bookmark217"></a><span class="font14" style="font-weight:bold;"><a name="bookmark2374"></a>Nakl-i hümâyûn be-Sâhil-serây-ı Beşiktaş</span></h2>
<p><a name="bookmark2375"></a><span class="font14">Feyz-nâme-i behâr deşt ü sahrâyı müşk-bâr eylediğine binâ‘en, tab‘-ı hümâyûnda nakl ü hareket be-dîdâr ve işbu şehr-i recebin yirmi yedinci günü<a name="footnote783"></a><sup><a href="#bookmark2376">783</a></sup><sup></sup> Sâhil-serây-ı Beşiktaş ârâm-gâh-ı Şehriyâr-ı bedî‘u'l-âsâr </span><span class="font14" style="font-weight:bold;">[M1 55] </span><span class="font14">oldu.</span></p>
<h2><a name="bookmark218"></a><span class="font14" style="font-weight:bold;"><a name="bookmark2377"></a>Vukü„-i harîk</span></h2>
<p><span class="font14">Şa‘bân-ı şerîfin yedinci Pazar gicesi<a name="footnote784"></a><sup><a href="#bookmark2378">784</a></sup><sup></sup> sâ‘at birde Ayvan-serây kapusu dâhilinde âteş zuhûr edüp, imdâd-ı rûzgâr ile şerâre-pâş-ı etrâf ve ihrâk-ı büyût-i esâfil ü eşrâf edüp, ne hâl ise mündefi‘ ve o beliyye-i hâtır-hırâş zâ‘il<a name="footnote785"></a><sup><a href="#bookmark2379">785</a></sup><sup></sup> ü mürtefi‘ oldu.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
<p><span class="font9">6</span></p>
<p><span class="font9">7</span></p>
</div><br clear="all">
<h2><a name="bookmark2380"></a><span class="font14" style="font-weight:bold;"><a name="bookmark2381"></a>„Azl-i Vezîr-i a„zâm Hekîm-zâde „Ali Paşa ve nasb-ı Defterdâr-ı Şıkk-ı Evvel Nâyilî „Abdullah Efendi</span></h2>
<p><a name="bookmark219"></a><span class="font14"><a name="bookmark2382"></a>Müşârun ileyh defa-i sâlise sadâretiyle Âsitâne-i sa‘âdet'e gelüp, nâ-sâzkârî-yi zemân ve ‘adem-i muvâfakat-i gerdiş-i devrân ile ancak elli üç gün mesnedinde müste-karr olup, işbu şa‘bânu'l-mu‘‘azzamın yedinci ahad günü<a name="footnote786"></a><sup><a href="#bookmark2383">786</a></sup><sup></sup> zâyik-i merâret-i ‘azl ü infisâl ve Kızkullesi'ne habs ve bir gün sonra Magosa Kal‘ası'na irsâl olundu. Yevm-i mezkûrda Defterdâr-ı Şıkk-ı Evvel Nâyilî ‘Abdullah Efendi huzûr-i hümâyûna da‘vet ve ilbâs-ı hil‘at-i zerrîn-tırâz-ı Sadâret ile lebrîz-i silâf-ı sâf-meserret oldu. Münhal olan Defterdârlık ile Rûznâmçe-i Evvel Behcet Efendi kâm-revâ ve Rûznâmecilik ile Yûsuf Efendi ve Defter Emâneti ile Halîl Efendi, hâyiz-i hubûr-i evfâ oldu. Sadr-ı sâbıkın Devlet Kethudâlığ'ıyla halka teslît eylediği Veliyyüddîn Efendi ma‘zûl ve Yeğen Meh-med Ağa yerine mevsûl olup, Kethudây-ı sâbık dâyinlerini irzâdan sonra Resmo'ya iclâ olundu. Mûmâ ileyh ‘ulûmun cemî‘îsinde mâhir ve cedel ü bahse kadir olup, ancak bed-zebân ve hâtır-şiken ve umûr-i hâriciyye ma‘rifetinden ‘ârî bir merd-i gayr-i mü‘temen idi. Pîrî-zâde ‘Osmân Monla ile mülâkatında: —İsminiz nedir” su’âl, anlar dahi ‘“Osmân'dır” dediklerinde, —‘Osmân ‘alâ vezn-i sü‘bân” kelâmıyla merhûmu tekdîr etdikleri meşhûrdur. Gül Ahmed Paşa-zâde merhûm ‘Ali Paşa, Mîrahûr-i Evvel iken cum‘alarda sâ’ir<a name="footnote787"></a><sup><a href="#bookmark2384">787</a></sup><sup></sup> Rikâb ağalarıyle ziyâretine varup, zebânından dil-rîş-i elem olmamak zımnında yanına isti‘âze ile girüp, ‘akıbet: —Beyefendi mührünüze nazar edelim” demiş anlar dahi mühürlerini irâ‘et eylediklerinde, —Mâşallah isminiz ‘Ali imiş” demişler. Ve bundan garazları mîr-i mûmâ ileyhin mechûliyyet ve güm-nâmlığını iş‘âr imiş. Anlar dahi fi'l-hâl telâfî-yi mâ-fâta ibtidâr ve: —Biz dahi mührünüzü ziyâret edelim” dedikde mührünü ‘arz edüp, ba‘de'n-nazar —Sizin dahi isminiz Veli imiş” kelâmıyla mukabele edüp, intikam aldığını merhûmun lisânından bu Fakır istimâ‘ eyledim.</span></p>
<p><span class="font14" style="font-weight:bold;">İhsân-ı Vezâret be-Silahdâr-ı [M1 56] hazret-i Şehriyârî</span></p>
<p><a name="bookmark2385"></a><span class="font14">Hidmet-i refî‘-i Silahdârî ile pâ-nihâde-i merkez-i kâm-kârî olan ‘Ali Ağa, hakkında âfitâb-ı ‘âlem-tâb-ı Tâcdârî eşi‘‘a-rîz-i bürûz ve rütbe-i vâlây-ı Vezâret'le bedr-i ikbâli cihân-efrûz olup, Tevkı‘îlik ile Âsitâne'de ikameti irâde ve dâyiresini idâre içün Aydın Muhassıllığı gibi kesîrü'n-nemâ bir mansıb ile kadr ü i‘tibârı ziyâde kılınup, Muhsin-zâde serayı dahi müşârun ileyhe ferş ü âmâde kılındı.</span></p>
<h2><a name="bookmark222"></a><span class="font14" style="font-weight:bold;"><a name="bookmark2386"></a>„Azl ü nasb-ı Sadreyn</span></h2>
<p><span class="font14">Müşârun ileyhimâ icrây-ı hükûmet ile tekmîl-i müddet eyledikleri hasebiyle, şa‘bânın onuncu günü<a name="footnote788"></a><sup><a href="#bookmark2387">788</a></sup><sup></sup> Rumeli Kazaskerliği ile o pâyede olan ‘Abdurrahîm Efendi <a name="bookmark2388"></a>kesb-i şân ve Anadolu Sadâreti'yle sâbıka Mekke Kadısı Şeyh Mehmed Sa‘îd Efendi sebk-i akrân eyledi</span></p>
<h2><a name="bookmark223"></a><span class="font14" style="font-weight:bold;"><a name="bookmark2389"></a>„Azl-i Şeyhülislâm Vassâf ‘Abdullah Efendi ve nasb-ı Dâmâd-zâde Feyzullah Efendi</span></h2>
<p><a name="bookmark2390"></a><span class="font14">Müşârun ileyhin inhitât-ı sinn sebebi ile umûrunda mütehâvin olduğu sâmi‘a-i hümâyûna ilka ve şa‘bânın yirmi yedinci günü<a name="footnote789"></a><sup><a href="#bookmark2391">789</a></sup><sup></sup> ‘azl ve Burusa'ya nefy ü iclâ olundu. Dâmâd-zâde Feyzullah Efendi Meşîhat'e cümleden elyak u ahrâ olduğu hasebiyle, yevm-i mezkûrda iktisây-ı hil‘at-ı beyzâ ile nâmzed-i emr-i Fetvâ oldu.</span></p>
<h2><a name="bookmark224"></a><span class="font14" style="font-weight:bold;"><a name="bookmark2392"></a>Tevcîhât-ı ‘İlmiyye ve ziyâret-i Hırka-i şerîfe ve vukü„-i harîk</span></h2>
<p><span class="font14">Şehr-i ramazân gurresinde<a name="footnote790"></a><sup><a href="#bookmark2393">790</a></sup><sup></sup> Mekke Pâyesi olan Halîl Efendi'ye, İstanbul Kazâsı tevcîh ü ihsân ve hem-pâyesi Muhsin-zâde Ahmed Efendi'ye İstanbul Pâyesi verilmekle cebr-i noksân olunup, Burusa Kazâsı, zilka‘de gurresinden<a name="footnote791"></a><sup><a href="#bookmark2394">791</a></sup><sup></sup> mutasarrıf olmak şartıyla Kudüs'den ma‘zûl Mekkî-zâde Mehmed Sâdık Efendi'ye tevcîh ve zilhicce gurresinden<sup>4 </sup>Selânik Kazâsı'yla Yek-dest Mustafa Efendi, resâset-i hâlden teb‘îd ü tenzîh olundu.</span></p>
<p><a name="bookmark2395"></a><span class="font14">Ramazân-ı mübârekin on beşinci günü<sup>5</sup> ka‘ide-i kadîm-i Devlet üzere Hırka-i şerîfe ziyâretine da‘vet olunan sudûr ve mülhak bi's-sudûr olan ‘ulemâ, telsîm-i zeyl-i hazret-i Fahr-i enbiyâ ile iktisâb-ı şeref-i bî-intihâ eylediler.</span></p>
<h2><a name="bookmark225"></a><span class="font14" style="font-weight:bold;"><a name="bookmark2396"></a>Tebrîk-i „îd</span></h2>
<p><a name="bookmark2397"></a><span class="font14">Gayet-i leyle-i ramazân olan hamîs gicesi, cümleten erkân-ı Devlet ve hid-metgüzârân-ı saltanat Serây-ı hümâyûn'da âmâde olup, ‘ale's-seher Pâdişâh-ı bahr ü berr taht-ı ‘âlî-bahta zîb ü fer verüp, dâmen ü âstîn-i Şâhâne'leri bûse-gâh-ı şifâh-ı erbâb-ı câh ve mahall-i vaz‘-ı vecenât ü cibâh oldu.</span></p>
<h2><a name="bookmark226"></a><span class="font14" style="font-weight:bold;"><a name="bookmark2398"></a>Vukü„-i harîk</span></h2>
<p><span class="font14">Şevvâlin ikinci salı gicesi<sup>6</sup> sâ‘ât bir buçukda iken, Kadırga Limanı Çarşusu'nda bir ‘attâr dükkânından âteş zuhûr edüp, etrâfa </span><span class="font14" style="font-weight:bold;">[M1 57] </span><span class="font14">sirâyet ve Akar-çeşme'den Peyk-hâne'de vâki‘ Firârî Mustafa Paşa hânesine ve bir tarafı Dizdâriyye Câmi‘i kurbuna müntehî olup, on altı sâ‘âtden sonra fazl-ı Hak ile muntafî oldu.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
<p><span class="font9">6</span></p>
</div><br clear="all">
<p><span class="font12">27 Şa‘bân 1168 = 8 Haziran 1755 Pazar.</span></p>
<h2><a name="bookmark227"></a><span class="font14" style="font-weight:bold;"><a name="bookmark2399"></a>Vuku„ât-ı cüz’iyye</span></h2>
<p><a name="bookmark2400"></a><span class="font14"><a name="bookmark2401"></a>Ekser-i nâs tavr u hareketlerinde hadd-i nâ-şinâs olduklarından, tedârük-i matlûb zımnında ihtiyâr-ı kâr-ı nâ-mergub eyledikleri ve noksâniyyet-i ‘ukul ile müştehir </span><span class="font14" style="font-style:italic;">ve lâ tü[yu]bdîne zînetehünne illâ li-bu„ûletihinne<a name="footnote792"></a><sup><a href="#bookmark2402">792</a></sup></span><span class="font14"><sup></sup> nehyinden gayr-ı müte‘essir olan nisvân tâyifesi, şâlî ve büyük yakalı elvân ferâceler ile zokak u esvâkda hirâm ve ehl-i hevâyı mecbûr-i nazra-i harâm eyledikleri mütehakkak olmağla, fîmâ-ba‘d vüzerâdan gayrîsi kabaralı kesme ve gaşiye kullanmayup, nisvân dahi lede'l-ihtiyâc kâr-ı kadîm ferâceler ile mestûretü'l-vücûh gezüp, mütenebbih olmayanları mazhar-ı serzeniş ü ‘itâb olacağla-rı e‘imme-i mahallâta tenbîh ü işrâb olundu.</span></p>
<h2><a name="bookmark228"></a><span class="font14" style="font-weight:bold;"><a name="bookmark2403"></a>Tevcîhât-ı menâsıb-ı ricâl-i kirâm ve vüzerây-ı „izâm</span></h2>
<p><span class="font14">‘Adet-i dîrîn-i saltanat üzere sâbi‘-i Şevvâlde<a name="footnote793"></a><sup><a href="#bookmark2404">793</a></sup><sup></sup> tevcîhât vâkî‘ olup, Sadâret-i ‘uzmâ Kethudâlığı, Yeğen Mehmed Ağa'ya ve hidmet-i Riyâset, el-Hâc ‘Abdî Efendi'ye ibka ve Çavuş-başılık, Dergah-ı ‘âlî kapucu-başılarından Dârendeli ‘Abdurrahmân Bey'e tevcîh olunup, Büyük Tezkirecilik, Nu‘mân Efendi'ye ve Küçük Tezkirecilik, ‘Avnî Seyyid Mehmed Efendi'ye ve Mektûbçuluk, Hamza Hâmid Efendi'ye ve Teşrîfâtçılık, ‘Âkif Bey'e ve Beylikçilik, Kudsî Mehmed Efendi'ye ve Kethudâ Kitâbeti, ‘Ali Efen-di'ye ibka olundu. Şıkk-ı Evvel Defterdârlığı, Behcet Efendi'ye ve Şıkk-ı Sânîlik, Ah-med Efendi'ye ve Sâlislik, Sâlih Efendi'ye ve Defter Emâneti ve Rûznâmçe-i Evvel, mutasarrıflarına ibka ve Baş-muhâsebecilik, Mehmed Sa‘îd Efendi'ye; Emânet-i Şehir ve Matbah ve Arpa ibka ve Tersâne, Râkım el-Hâc Mehmed Efendi'ye ve Anadolu, Tophâneli Mehmed Efendi'ye; Atlu Mukabeleciliği, Mûsâ-zâde Efendi'ye; Yeniçeri Kitâbeti, Memiş Efendi'ye; Sipâh Kitâbeti, ‘Ömer Efendi'ye; Silahdâr Kitâbeti, Bekir Paşa-zâde Süleymân Bey'e; Cizye, Mehmed Hâşim Efendi'ye; Mevkufât, Hazîne Ket-hudâlığı'ndan çıkma Mehmed Efendi'ye; Mâliyye, Mahmûd Efendi'ye; Tophâne Nezâreti, ‘Abdullah Efendi'ye; Küçük Rûznâme, sâbıka Âmidî ‘Abdullah Efendi'ye; Piyâde Mukabeleciliği, Sadrıa‘zam birâderi Vahdetî Ebûbekir Efendi'ye; Kalyonlar Kitâbeti, ‘Ârifî dâmâdı Süleymân Bey'e; Küçük Evkaf, Ser-destârî-yi sâbık Ebûssu‘ûd Efendi'ye; Masraf Kitâbeti, Ahmed Efendi'ye; İstanbul Baruthânesi, Re‘îs-zâde </span><span class="font14" style="font-weight:bold;">[M1 58] </span><span class="font14">‘Abdur-rezzâk Efendi'ye; Târîhcilik, Kesriyyeli-zâde Ebûbekir Bey'e ve sâ’ir<a name="footnote794"></a><sup><a href="#bookmark2405">794</a></sup><sup></sup> menâsıb dahi müstehaklarına tevcîh olunup, ba‘zıları dahi ‘atâyây-ı Pâdişâh-ı deryâ-nevâl ile kesb-i refâhiyyet-i hâl eylediler. Dergah-ı ‘âlî Yeniçeri Ağalığı ve Mîr-‘alemlik ve Cebecî-başılık, ibka ve Sipâh Ağalığı, Mehmed Sâdık Ağa'ya ve Silahdâr Ağalığı, Şîrîn-zâde Halîl Ağa'ya ve Topçu-başılık, Kefeli el-Hâc Mehmed Ağa'ya tevcîh olundu. Yevm-i mezkûrda vüzerây-ı ‘izâm tevcîhâtı dahi vuku‘ bulup, Rumeli, Yanya ve Tırhala san<a name="bookmark2406"></a>caklarına ber vech-i Arpalık mutasarrıf olan ‘Osmân Paşa-zâde Vezîr Ahmed Paşa'ya ve müşârun ileyhden münhal olan Yanya ve Tırhala, selefi Vezîr Yahyâ Paşa'ya ve Üsküb Sancağı ilhâkıyla Belgrad Muhâfızlığı, Vezîr Mustafa Paşa'ya tevcîh olunup, sâ’ir<a name="footnote795"></a><sup><a href="#bookmark2407">795</a></sup><sup> </sup>menâsıb, vüzerây-ı ‘izâm ve mîr-i mîrân-ı kirâm tasarrufât-ı cüz’iyye ile mutasarrıflarına tevcîh ü ibkâ olundu.</span></p>
<h2><a name="bookmark229"></a><span class="font14" style="font-weight:bold;"><a name="bookmark2408"></a>Ziyâfet-i Ağa-yı Yeniçeriyân be-Sadr-ı „âlî</span></h2>
<p><a name="bookmark2409"></a><span class="font14">Şevvâlin on ikinci günü<a name="footnote796"></a><sup><a href="#bookmark2410">796</a></sup><sup></sup> ber-vech-i mu‘tâd Yeniçeri Ağası tarafından Sadr-ı Âsaf-nihâd da‘vet olunup, yevm-i mezkûrda kapu halkı ile Ağa-kapusu'na varılmışidi. Sanâyi‘-i bâzendegân ve sarîr-i sâzendegân ihtitâm ve ba‘de't-ta‘âm Ağa-yı mûmâ ileyh tarafından müzeyyen bir esb ve sâ’ir<a name="footnote797"></a><sup><a href="#bookmark2411">797</a></sup><sup></sup> hedâyâ ma‘rûz-i nazar-gâh-ı Sadr-ı vâlâ-makâm kılınup, kabûle karîn ve bir sevb-i semmûr ile Ağa-yı mûmâ ileyh min-ciheti'l-mansıb te‘mîn olundu.</span></p>
<h2><a name="bookmark230"></a><span class="font14" style="font-weight:bold;"><a name="bookmark2412"></a>Ziyâfet-i Sadrıa„zam be-Pâdişâh-ı Cem-haşem</span></h2>
<p><span class="font14">Şehr-i mezkûrun on sekizinci günü<a name="footnote798"></a><sup><a href="#bookmark2413">798</a></sup><sup></sup> Sadrıa‘zam tarafından Sa‘dâbâd nâm mahall-i ferah-fezâda levâzım-ı ziyâfet âmâde kılınup, Şehriyâr-ı kerrûbî-sıfat, da‘vet-i Sadr-ı Felâtûn-menkabete icâbet ile sahn-ı Sa‘dabâd'ı nümûne-nümây-ı sahn-ı cennet buyurdular. Mukaddemâ piyâde ocağlarından ihzârı irâde olunan tüfeng-endâzân<a name="footnote799"></a><sup><a href="#bookmark2414">799</a></sup><sup></sup>, zâbitleriyle muntazır-ı emr ü fermân olmuşlar idi. Ri‘âyet-i şerîta-i tekaddüm ü te‘ahhur ile nişâna kurşun atup, kimî muhtî ve kimî musîb oldular ise dahi cümlesi nakd-gır-i hisse vü nasîb oldular. Ba‘dehû sâzendegâna ruhsat ve anlar dahi savt-ı gûnâ-gûn ile rûha kuvet verdiklerinden gayri perende-bâz ve küşt-gîrler dahi sanâyi‘-i bedî‘iyyelerin icrâ ve tab‘-ı hümâyûna ferah u beşâşet ilkâ eylediler. Kubeyl-i ‘asrda nefs-i nefîs-i hümâyûn içün mâyide-i gûnâ gûn ve et‘ime-i nefâset-makrûn bast olunup, ba‘de't-ta‘âm Sadr-ı ‘âlî-makâm </span><span class="font14" style="font-weight:bold;">[M1 59] </span><span class="font14">birkaç re‘s esb-i pür-zînet ve akmişe-i girân-kıymet, ‘arz-ı sâha-i Şehriyâr-ı pâkîze-tıynet edüp, hedâyâsı şâyân-ı nazar-ı i‘tibâr ve bir sevb-i semmûr ile Sadr-ı müşârun ileyh<a name="footnote800"></a><sup><a href="#bookmark2415">800</a></sup><sup></sup> nâyil-i istibşâr olduğundan gayri, Şeyhulislâm Efendi dahi da‘vetde dâhil ve ol dahi ferve-i semmûr ile iltifâta nâyil oldu. Kethudâ Bey mürettebât-ı ziyâfete nizâm verdiğinden, hidmeti meşkûr ve Dârü's-sa‘âde Ağası huzûrunda lâbis-i ferve-i semmûr oldu.</span></p>
<h2><a name="bookmark231"></a><span class="font14" style="font-weight:bold;"><a name="bookmark2416"></a>Ta„mîr-i Mescid-i Otakçıyân</span></h2>
<p><a name="bookmark2417"></a><span class="font14"><a name="bookmark2418"></a>Ba‘zı harîkde sûzân ve menâresinden mescid olduğu nümâyân olan Otakçılar nâm mahalden Şehriyâr-ı îskender-tüvân güzerân oldukda, kazıyyeye vukuf ile mahall-i mezkûrda câmi‘ binâsını fermân etmişler idi. Etrâfından birkaç hâne iştirâ vü istimlâk ile sâhası tevsî‘ olunup, dest-yârî-yi ‘amele ve bennâyân ile binâya mübâşeret ü ikdâm ve mahfel-i hümâyûn ve sâ’ir<sup>1</sup> mahalleri dört mâh zarfında ikmâl ü itmâm olunduğundan gayri, minâresi dahi tuğladan binâ ve nizâm-ı evkafına i‘tinâ olundu.</span></p>
<h2><a name="bookmark232"></a><span class="font14" style="font-weight:bold;"><a name="bookmark2419"></a>Tertîb-i Dîvân ve ruhsâyi-yi Elçi-yi Nemçe be-„atebe-i Şehriyârî</span></h2>
<p><a name="bookmark2420"></a><span class="font14">Şevvâlü'l-mükerremin yirmi yedinci salı günü<a name="footnote801"></a><sup><a href="#bookmark2421">801</a></sup><sup></sup> tertîb-i Dîvân ve Nemçe tarafından müceddeden vârid olan Elçi ruhsây-ı ‘atabe-i Pâdişâh-ı devrân olup, Bâbü's-sa‘âde pîşgahında telebbüs-i hil‘at ve nâmesini teslîmden sonra geldiği mahalle ‘avdet eyledi.</span></p>
<h2><a name="bookmark233"></a><span class="font14" style="font-weight:bold;"><a name="bookmark2422"></a>Fevt-i Ser-cebeciyân</span></h2>
<p><a name="bookmark2423"></a><span class="font14">Cebeci-başı ‘Abdullah Ağa müsinn ü ihtiyâr ve bir müddetden berü ‘alîl ü bîmâr olduğundan, işbu zilka‘denin beşinci günü<a name="footnote802"></a><sup><a href="#bookmark2424">802</a></sup><sup></sup> ‘âzim-i dâru'l-karâr olup, Cebeci-başılık ile Baş-kethudâ Kadri Ağa-zâde'ye mükâfât ve ocağlarında silsile olup, erbâb-ı istihkaka ta‘yîn-i hıdemât olundu.</span></p>
<h2><a name="bookmark234"></a><span class="font14" style="font-weight:bold;"><a name="bookmark2425"></a>Tevcîhât-ı „ilmiyye</span></h2>
<p><a name="bookmark2426"></a><span class="font14">Altmış dokuz muharremi gurresinden zabt etmek şartıyla hükûmet-i Dımeşkü'ş-Şâm ile Hamza-zâde ‘Abdullah Efendi şâd-kâm ve mevâlî-yi Devriyye'nin ba‘zısı dahi neyl-i mansıb ile debdebe-sâz-ı merâm oldu.</span></p>
<h2><a name="bookmark235"></a><span class="font14" style="font-weight:bold;"><a name="bookmark2427"></a>„Azl-i Kethudây-ı Sadr-ı „âlî</span></h2>
<p><a name="bookmark2428"></a><span class="font14">Bir müddet-i yesîreden berü Sadrıa‘zam Kethudâsı olan Yeğen Mehmed Ağa'ya ba‘zı kusûr isnâd ve mâh-ı zilka‘denin yedinci günü<a name="footnote803"></a><sup><a href="#bookmark2429">803</a></sup><sup></sup> dâyire-i Âsafî'den ib‘âd olunup, iki def‘a o makam-ı bülend ile ercümend olan Mehmed Sa‘îd Efendi sâlisen Kethudâlık mesnedine ıs‘âd olundu.</span></p>
<h2><a name="bookmark236"></a><span class="font14" style="font-weight:bold;"><a name="bookmark2430"></a>Fevt-i Defterdâr Behcet Efendi ve nasb-ı Halîmî Mustafa Efendi</span></h2>
<p><span class="font14">Defterdâr-ı Şıkk-ı Evvel olan Behcet Efendi ‘ârıza-i maraz ile birkaç gün muztarib ve mâh-ı merkumun on dördüncü günü<a name="footnote804"></a><sup><a href="#bookmark2431">804</a></sup><sup></sup> dest-i hâdimü'l-lezzât ile cevher-i rûhu </span><span class="font14" style="font-weight:bold;">[M1 60] </span><span class="font14">dürc-i bedenden münselib olup, Halîmî Mustafa Efendi'nin fenn-i Defterî'de mehâreti, etrâf ü eknâf ile hüsn-i mu‘âmele ve ‘işreti mûcib-i tele‘lü-i kevkeb-i rif‘ati olup, bu defa dahi Defterdâr ve kilîd-i gencîne-i Şehriyâr-ı ‘âlî-tebâr oldu. Müteveffây-ı mûmâ ileyh ‘Utaridîler'e lâzım olacak rütbe tahsîl-i kemâlât edüp, cevdet-i hatt ve mütevassıt-ı şi‘r u inşâ ile şöhret-şi‘âr idi. Bu beyit Siroz'da menfâ iken inşâd etdiği gazeldendir:</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
</div><br clear="all">
<p><span class="font14" style="font-style:italic;">Üç gün ârâm-ı safâya niçe ruhsat bulunur</span></p>
<p><span class="font14" style="font-style:italic;">Behcetâ meskenimiz şimdi ki Siroz oldu.</span></p>
<p><span class="font14" style="font-weight:bold;">„Azl-i Sadrıa„zam ve nasb-ı Tevkı„î „Ali Paşa</span></p>
<p><a name="bookmark2432"></a><span class="font14"><a name="bookmark2433"></a>Vezîr-i müşârun ileyh tahilletü'l-kasem sûretinde Sadrıa‘zam olup, hattâ nasbı günü: “Hulle vâkî‘ oldu” kelâmını nâtıka-zîb-i mutâyebe eylediği meşhûrdur. Virdü'l-yevmî olan esmâ-i hüsnâ ‘adedince doksan dokuz gün Sadâret edüp, zilka‘denin on altıncı yevm-i ahad<a name="footnote805"></a><sup><a href="#bookmark2434">805</a></sup><sup></sup> sâkit ‘ani'l-mesned olup, Sakız Cezîresi'ne irsâl olundu. Yevm-i mezkûrda sâbıka Silahdâr-ı Şehriyârî ve el-yevm rütbe-i Vezâret'le Tevkı‘î olan ‘Ali Paşa Enderûn-i hümâyûn'a ihzâr olunup, yed-i emânetine mühr-i hümâyûn i‘tâ ve dûş-i istihkakına ferve-i Vekâlet-i kübrâ iksâ olundu. Kapuya gelüp erbâb-ı menâsıba ‘umûm hil‘atleri ilbâs ve her şahsı rütbesine göre dest-i nüvâzende-i istînâs eyledi.</span></p>
<h2><a name="bookmark238"></a><span class="font14" style="font-weight:bold;"><a name="bookmark2435"></a>„Azl-i Re’îsülküttâb „Abdî Efendi ve nasb-ı Defterî-yi<a name="footnote806"></a><sup><a href="#bookmark2436">806</a></sup></span><span class="font4"><sup></sup> </span><span class="font14" style="font-weight:bold;">sâbık Kâmil Ahmed Efendi</span></h2>
<p><a name="bookmark2437"></a><span class="font14">Re‘îsülküttâb olan ‘Abdî Efendi kudemây-ı tarîkden olup, halk ile ihtilâtdan dâmenkeş-i ictinâb ve me‘mûr olduğu hıdemâtda dahi huşûnetle şöhret-yâb olup, kelâmı gûyâ mansûs ve tavrı hemân şahsına mahsûs bir âdem olup, bu esbâb ile sadr-ı nâzik-meşrebi tenfîr ve ‘âkibetü'l-emr efendi-yi mûmâ ileyhi riyâsetden ‘azl ve Resmo Cezîre-si'ne irsâl ve tekdîr edüp, Defterdâr-ı sâbık Kâmil Ahmed Efendi'de istihkak-ı zâtî zâhir ve o mesnede ehliyyeti ke'ş-şems fi'l-hevâ cerr-i bâhir olmağla, şehr-i merkumun on yedinci günü<a name="footnote807"></a><sup><a href="#bookmark2438">807</a></sup><sup></sup> zümre-i küttâba re‘îs ve fülk-i devlete bercîs kılındı.</span></p>
<h2><a name="bookmark239"></a><span class="font14" style="font-weight:bold;"><a name="bookmark2439"></a>„Azl-i Ağa-yı Dârü's-sa„âde Beşîr Ağa</span></h2>
<p><a name="bookmark2440"></a><span class="font14">Müşârun ileyh sâl-hurde vü pîr ve edây-ı hidmetinde bi'z-zarûre izhâr-ı taksîr eylediği ma‘lûm-i Şehriyâr-ı me‘âlî-semîr olmağla, şehr-i mezkûrda ‘azl ve Mısır'a tesyîr ve Hazînedâr Ahmed Ağa o makam-ı vâlâ ile tevkır olundu. </span><span class="font14" style="font-weight:bold;">[M1 61]</span></p>
<h2><a name="bookmark240"></a><span class="font14" style="font-weight:bold;"><a name="bookmark2441"></a>Nakl-i hümâyûn ve tebrîk-i „Îd-i adhâ ve vürûd-i haber-i fevt-i Vezîr Yahyâ Paşa</span></h2>
<p><span class="font14">Sâhil-serây-ı Beşiktaş'da bürûdet-i hevâ sebebi ile fîmâ-ba‘d meks ü ikamet mü-te‘azzir ve meyl-i nakl ü hareket, tab‘-ı hümâyûnda zâhir olmağla, mâh-ı zilhicce evâyi-linde<a name="footnote808"></a><sup><a href="#bookmark2442">808</a></sup><sup></sup> Beşiktaş'dan bi'd-devleti ve'l-ikbâl hareket ve Serây-ı ‘âlî'ye bast-ı sâye-i ferr u şevket eylediler.</span></p>
<p><span class="font14">Şehr-i mezkûrun onuncu gicesi<a name="footnote809"></a><sup><a href="#bookmark2443">809</a></sup><sup></sup> resm-i dîrîn-i devlet ve tavr-ı pîşîn-i saltanat üzere Sadr-ı ‘âlî-makâm ve Şeyhülislâm ve sudûr ve sâ’ir ‘ulemây-ı a‘lâm ve ricâl-i devlet ve ocağlu Serây-ı hümâyûn'a varup, âstîn-i Şâhâne'yi telsîm ve resm-i mu‘âhedeyi icrâ vü tetmîm eyleyüp, Pâdişâh-ı kerrûbî-sıfât Sultân Ahmed Câmi‘i'nde edây-ı salât bu-yurdukdan sonra ‘inân-tâb-ı semt-i Serây-ı dil-güşâ ve icrây-ı sünnet-i dâhâyâ buyurdular.</span></p>
<p><a name="bookmark2444"></a><span class="font14">Tırhala Sancağı Mutasarrıfı Vezîr Yahyâ Paşa bu esnâda ‘âzim-i sûy-i bekâ olduğu haberi, vâsıl-ı sem‘-i müdebbirân-ı devlet ve müşârun ileyh kesret-i mâl ile şöhret verdiğinden kabz-ı emvâline Kapucu-başı irsâl ve hareketinde isti‘câl olundu. Müşârun ileyh Hekîm-zâde ‘Ali Paşa Kethudâlığı'ndan neş‘e-dâr-ı te‘ayyün ve menâsıb-ı devlet-de izhâr-ı tefennün edüp, Vezâret'i hâlinde vardığı yerlerde sun‘-i sehâ vü cûd ile mem-dûh ve nehhâb ü vehhâb iken, yine beyne'n-nâs gayr-i mezmûm ü makdûh olmuşidi. Moskovlu Özi senesi müşârun ileyhi giriftâr-ı kayd-ı isâr ve Çariçe'nin makarr-ı dalâlı olan Peterburg'a tesyâr eyleyüp, ba‘de'l-musâlaha yine Vezâret'i ibkâ ve bakıyye-i ‘ömrü zevk u safâ ile intihâ ve güzergâh-ı olan mahallerde niçe nişîmen-gâh ve kusûr binâ eylediği meşhûr ve hâlâ ba‘zısının ‘aynı ve ba‘zısının âsârı manzûr-i erbâb-ı şu‘ûrdur.</span></p>
<h2><a name="bookmark241"></a><span class="font14" style="font-weight:bold;"><a name="bookmark2445"></a>„Avdet-i Dervîş Mehmed Efendi ez-Sefâret ve hülâsa-i takrîreş</span></h2>
<p><span class="font14">Efendi-yi mûmâ ileyh altmış sekiz senesi rebî‘ulâhırının gurresinde<a name="footnote810"></a><sup><a href="#bookmark2446">810</a></sup><sup></sup> Âsitâne'den hareket ve otuz günden sonra Bender kurbuna vusûlünü muhâfızı ‘Abdullah Paşa'ya tahrîr ü işâret ve müşârun ileyh dahi sâde nakkâre ile kethudâsını li-ecli'l-istikbâl irsâl ve âlây ile Bender'e getürdüp<a name="footnote811"></a><sup><a href="#bookmark2447">811</a></sup><sup></sup>, birkaç gün i‘zâm-ı şân ile mûmâ ileyhi mihmân ve cumâdelûlânın yedinci günü<a name="footnote812"></a><sup><a href="#bookmark2448">812</a></sup><sup></sup> Bender'den ma‘iyyetine Beşlü Ağası'nı terfîk edüp, savb-ı me‘mûruna<a name="footnote813"></a><sup><a href="#bookmark2449">813</a></sup><sup></sup> revân etmişidi. Sefîr-i mûmâ ileyh Leh hudûduna vâsıl ve miyânede hadd-ı fâsıl olan nehr-i cârîden karşu tarafa geçüp, Leh tarafından vârid olan mihmândâr ile nezârete mahalline nâzil oldu. Ferdâsı mahall-i merkumdan kıyâm ve Rusya hudûdu olan Vasiliko </span><span class="font14" style="font-weight:bold;">[M1 62] </span><span class="font14">nâm mevzi‘de ârâm ve on gün kadar nezârete içün eyyâm ge-çürüp, hintov<a name="footnote814"></a><sup><a href="#bookmark2450">814</a></sup><sup></sup> ve sâ‘ir merkûbât ihzârıyla Kiyeve Kal‘ası'na doğru tahrîk-i licâm ve kal‘a-i mezbûreye lede'l-vüsûl münâsib bir hâneye nüzûl edüp, cenerali sefîr-i mûmâ ileyhi da‘vet ve mahsûs ziyâfet eyledi. Kiyeve'nin biribirine mukabil lağam ve hendek ile istihkâm verilmiş iki kal‘ası olup, muhâfazasına mu‘teber bir ceneral ta‘yîn ve derûnuna müretteb asker teşhîn olunmuş, kal‘a derûnunda Kral'a mahsûs hâne binâsına ibtidâr ve bu sene tekmîl olunduğunu ihbâr etmişler. Kal‘a önünden Özi Suyu cârî olup, Özi Kal‘ası'na vardıkda, Bahr-i siyâh'a munsabb olacağı şâyî‘dir. Cumâdelâhıre ib-tidâsında<a name="footnote815"></a><sup><a href="#bookmark2451">815</a></sup><sup></sup> Kiyeve'den hareketin ikinci günü Kazak Bin-başı'sının mahalli olan Kozlu-ca'ya nüzûl ü ilmâm ve mesfûr: “Ku‘ûduma ruhsat verirler ise ziyâretlerine varacağım” deyü irsâl-i peyâm edüp, kavmi beyninde mu‘teber olduğundan, mes‘ûlüne muvâfık haber gönderilüp, ol dahi vârid ve âfâkî sohbetden sonra geldiği semte ‘âyid oldu.</span></p>
<p><span class="font14">Şehr-i merkumun üçüncü günü<a name="footnote816"></a><sup><a href="#bookmark2452">816</a></sup><sup></sup> Necne Kasabası'na gelüp, kasaba-i mezkûre ma-hall-i ticâret olduğundan, Rum tâ‘ifesi<a name="footnote817"></a><sup><a href="#bookmark2453">817</a></sup><sup></sup> anda ikamet edüp, mukaddemâ ihrâk sebebi ile vâfir büyût ve dükkân<a name="footnote818"></a><sup><a href="#bookmark2454">818</a></sup><sup></sup> sûzân ve harâbe-müşrif olduğu nümâyân ve ‘avdetde fi'l-cümle ma‘mûr u âbâdân olmuş hâricde vâkî‘ Kral serâyında bir gice yatup, ferdâsı ‘azm-i râh ve beşer altışar sâ‘at yerlerde Kral'a mahsûs büyûtu ârâmgâh eyleyerek şehr-i mezkûrun on birinci günü<a name="footnote819"></a><sup><a href="#bookmark2455">819</a></sup><sup></sup> Tuğla nâm şehre vaz‘-ı bâr u büngâh eyledi. Kasaba-i mezkûrede âlât-ı harbiyye i‘mâli içün destgâhlar kurulup, kuvvet-i mâ ile çarhlarını idâre ederler imiş. Zikr olunan mahalden dahi fekk-i tınâb-ı ikamet ve altı günde kadîmden kralların ikamet etdikleri Moskov şehrine ilkay-ı rahl-i râhat edüp, zâbiti resm-i hoş-âmedî icrâsiyçün nâzil olduğu mahalle vârid olup, kahve ve tatlı ile hürmet ve gideceği vakitde sefîr-i mûmâ ileyhi da‘vet edüp, sû‘-i mi‘deden şikâyet ile indifâ‘ı mümkin olmayup: “Bâri sadece teşrîf edin!” deyü recâ ve bu sûretle hânesine varup, çay ve kahve tenâvü-lünden sonra ‘inân-ı ‘avdeti mihmân-hâneye irhâ eyledi. Bu şehirden dahi râhil ve No-vigrad Kal‘ası'na vâsıl olup, kal‘ay-ı merkumeyi Moskov, İsveç Kralı yedinden bi'l-muhârebe nez‘ edüp, tuğla ile binâ olunmuş </span><span class="font14" style="font-weight:bold;">[M1 63] </span><span class="font14">büyücek bir kal‘adır. Önünden bir nehir cârî olup, Peterburg'a nehren zahîre ve sâ’ir<a name="footnote820"></a><sup><a href="#bookmark2456">820</a></sup><sup></sup> şey’ sefineler ile nakl ü îsâl olunur.</span></p>
<p><span class="font14">Şehr-i mezkûrun altıncı günü<a name="footnote821"></a><sup><a href="#bookmark2457">821</a></sup><sup></sup> bu mahalden dahi tahrîk-i akdâm ve onuncu günü<a name="footnote822"></a><sup><a href="#bookmark2458">822</a></sup><sup> </sup>Petro nâm Kral'ın binâsı olan Manastır Karyesi'ne ‘atf-ı zimâm edüp, ferdâsı alay tertîb olunup, Kral'ın hintovu mûmâ ileyhe ve Baş-vekîlin hintovu kethudâsına ve enderûn ve</span></p>
<p><span class="font12">Macarca'dır, (bk. Midhat Sertoğlu, </span><span class="font12" style="font-style:italic;">Resimli Osmanlı Tarihi Ansiklopedisi</span><span class="font12">, s. 144; M. Zeki Pakalın, </span><span class="font12" style="font-style:italic;">Osmanlı Tarih Deyimleri ve Terimleri Sözlüğü</span><span class="font12">, I, 843).</span></p>
<p><span class="font14">bîrûn etbâ‘ına ikinci vekîl ve sâ’ir<a name="footnote823"></a><sup><a href="#bookmark2459">823</a></sup><sup></sup> cenerallerin hintovları ve on sekiz kadar çukadarla-rına raht-ı frengî ile müzeyyen esbler getürülüp, mûmâ ileyh dahi erkân kürk ve Ho-rasânî destâr ile Kral da‘vetçisini alup, Kral Serâyı'na doğru ‘azîmet eyledi. İki tarafında sîm gaddâreli çukadârlar ve Kral'ın bir mahalle ‘azîmetinde pîş u pesinde devân<a name="footnote824"></a><sup><a href="#bookmark2460">824</a></sup><sup></sup> olan âdemler ve yedekler ile Peterburg'a vüsûl ve nehr-i şehrin öte giçesinde hâzır eyledikleri konağa nüzûl eyledi. ‘Ale's-sabâh da‘vete gelen âdem ile Baş-vekîl'in konağına varup, binek taşından Ser-kâtibi istikbâl ve Baş-vekîl dahi olduğu mahalde kâyimen istifsâr-ı hâl edüp, sefîr-i mûmâ ileyh Sadra‘zam mektûbunu kemâl-i âdâb ile i‘tâ ve çay ve kahve resmi ve tarîk sohbeti hıtâmında şart-ı vedâ‘ icrâ ve ikinci vekîlin temekkün eylediği mahalle dahi varup, minvâl-i sâbık üzere mülâkât ve tarafeynden izhâr-ı müvâlât kılın-dıkdan sonra, hintov [i]le kenâr-ı nehre gelüp, kayıka süvâr ve karşuya güzâr eyledi.</span></p>
<p><span class="font14">Şehr-i recebin yirmi ikinci günü<a name="footnote825"></a><sup><a href="#bookmark2461">825</a></sup><sup></sup> nâme-i hümâyûn teslîmi içün İmparatoriçe'nin da‘vetçisi gelüp, sefîr-i mûmâ ileyh dahi âlâyını tanzîm ve nâme-i hümâyûnu kethudâsı hem-ser-i ta‘zîm edüp, âheste reviş ve mütevassıtça meşy ü yürüyüş ile İmparatoriçe'nin serâyına gelüp, misâfir odasında celse-i hafîfeden sonra esvâb-ı dîvâniyyesi ile içerü girüp, İmperatoriçe se-pâye bir mahall-i mürtefi‘de kıyâm ve müte‘ayyinân-ı<a name="footnote826"></a><sup><a href="#bookmark2462">826</a></sup><sup></sup> ricâl ü nisvânı yemîn ü yesârında izdihâm üzere olup, sağ elini başı üstüne vaz‘ ve nâme-i hümâyûnu bâlâya ref ederek kurbuna vardıkda: “Şevketlü ‘azametlü Sultân ‘Osmân bin Mustafa Hân hazretlerinin haşmetlü rağbetlü Rusya İmparatoriçesi'ne cülûs-i hümâyûnlarını şâmil nâme-i dostâneleridir” deyü teslîm, ol dahi cenbinde olan dîbâ-serîr üzerine vaz‘ ile nâme-i hümâyûna ta‘zîm eyledi. Bir iki dakika tercemân vâsıtasıyle sohbet ü müfârakat ve İmparatoriçe </span><span class="font14" style="font-weight:bold;">[M1 64] </span><span class="font14">tarafından ber vech-i mu‘tâd tehyi‘e kılınan şekerlemeden ba‘de't-tenâvül mahalline ‘avdet eyledi. Peterburg'un ‘an-asıl yeri batak ve orman olup, derûnunda Tuna'ya karîb Novi nâmında bir nehr-i kebîr cereyân eylediğinden, Kral beğenüp bir şehir binâsını tasmîm eyledi. Orman kırdırulup, bataklar dahi rıhtım ile teşyîd olundukdan sonra, nehrin tarafeynine nehre nâzır hâneler binâ ve sutûhunu ba‘zan teneke ve ba‘zan tuğla ile mütevârî edüp, nehrin kenârında bir küçük tersâne yapup, Kral'a ve sâ’ire<a name="footnote827"></a><sup><a href="#bookmark2463">827</a></sup><sup></sup> kayıklar inşâ eder oldular. Nehr-i mezkûr Bahr-i Baltık'a munsabb olup, mücâvir bulunan devletlerin sefâyini âmed-şüdden hâlî olmaz ve eyyâm-ı şitâda kesret-i selc cisre mâni‘ olup, kayık ile ve ba‘zan cumûd sebebiyle kayıksız ge-çülüp, eyyâm-ı sayfda tonbâzlar ile cisr yapup, âyende vü revendenin mesâlihini teshîl ve mesârıf-ı cisre medâr olmak içün piyâdeden iki akça ve ‘arabadan dört akça resm tahsîl olunur. Sefîr-i mûmâ ileyh mihmândâra: “Devlet-i ‘aliyye elçileri elli gün kadar bu mahalde ikâmet ede geldikleri ma‘lûm olup, bizim dahi ikâmetimiz o derecelere vâsıl oldu” dediğimizi împaratoriçe'ye ismâ‘ ve ol dahi henüz Peterburg'un mesîrelerini görmeyüp; —Elçi efendi ‘acele etmesünler” kelâmını ifâde ve ilmâ‘ edüp, birkaç giceden sonra heyet-i mütenekkire ile ‘âşık ma‘şûkuyla buluşmak ve agyâr vâkıf olmayarak ahadühümâ âhar ile mukavele etmek içün Kral serâyında ihtirâ‘ eyledikleri leyletü'n-nikab bâzîcesine sefîr-i mûmâ ileyhi da‘vet etmişler idi. Mûmâ ileyh mahall-i mezbûra varup, împaratoriçe ve vükelâ ve müte‘ayyinân-ı<a name="footnote828"></a><sup><a href="#bookmark2464">828</a></sup><sup></sup> devleti cem‘ olup, ricâl ü nisvân muhtelit oldukları hâlde, </span><span class="font14" style="font-style:italic;">en-Nâsü fî hevesâtihim ve'd-dübbü yerkusu fi'l-cebel<a name="footnote829"></a><sup><a href="#bookmark2465">829</a></sup></span><span class="font14"><sup></sup> mefhûmu üzere mestûretü'l-vücûh raksa başlayup, sâzendeleri dahi usûl-i ma‘lûmeleri üzere çalup çağırdılar ve împaratoriçe dahi berâberce raks ve bin nâz ile kametine ihtizâz verdiğini görmüşler. O aralıkda împaratoriçe elçinin yanına gelüp, ref‘-i nikab ve yola dâyir ba‘zı güft-gû ile def‘-i vahşet ü hicâb ve ‘akabinde: —Elçi efendi odalarımızı temâşâ etsün” deyü âdemlerine hitâb ve mûmâ ileyh dahi zikr olunan odaları ve împaratoriçe'nin hâb-gâhını seyretdikden sonra ba‘zı </span><span class="font14" style="font-weight:bold;">[M1 65] </span><span class="font14">şekerleme ve et‘ime ile ârâste bir odaya idhâl ve çay ve kahve ve mâ-hazar tenâvülüyle ikrâm kaydına iştigal eylediler. ‘Âdetleri resîde-i gayet ve seher vakti herkes ‘avdet eylediler.</span></p>
<p><span class="font14">Birkaç günden sonra şehre altı sâ‘at mesâfede sâlifü'z-zikr nehr-i kebîrin kenârın-da vâkî‘ împaratoriçe'nin serâyına mûmâ ileyhi da‘vet etmeleriyle nehren kayık ile ‘azîmet musammem iken telâtum-i nehr ihtimâliyle iki kıt‘a çekdirme resminde kalyon ihzâr ve birine elçi ve diğerine kethudâ ve sâ’ir<a name="footnote830"></a><sup><a href="#bookmark2466">830</a></sup><sup></sup> etbâ‘ı süvâr ve bir iki sâ‘at güzâr eyle-dikde, tersâneleri olan sâhile ihrâç ve hintovlara irkâb ve bir karyeye gelüp, o gice anda kâr-sâz-ı râhat-ı hâb oldular. Ferdâsı tersânesini temâşa ve yirmi beş kadar kalyon müşâhede olunup: —Bunları neylersüz” deyü su‘âl etdiğinde: —Bahr-i Baltık'a andan Bahr-i Muhît'a çıkup, askerimize ta‘lîm-i fenn-i deryâ ederiz” cevâbını îmâ etmişler. Ferdâsı împeratoriçe'nin serâyına varup, bir mürtefî‘ mahalde bünyâd ve tahtında bir bağçe îcâd olup, âdem beli kadar hevâya sû‘ûd eder fıskıyeler ve san‘at-i âb ile usûle mutâbık hod-be-hod çalınur sazlar ve müte‘addid havuzlar seyrinden başka ördek ve kaz ve kelb timsâllerini havuza ilka ve birbirini âvâz-ı mahsûslarıyla ahz u girift etmek sûretinde tesâbük ve hücûmlarını ve âgızlarından fevvâre-misâl su çıkdığını re‘ye'l-‘ayn müşâhede ve dahi bundan başka sanâyi‘-i gârîbe gösterüp, şehirde olan konağına i‘âde olunmuş. kal‘ada ve sâ’ir<a name="footnote831"></a><sup><a href="#bookmark2467">831</a></sup><sup></sup> mahalde olan topları demir ve tuçdan olup, kılletini tahkik ve Kral serayları ahşâbdan mebnâ ve pençereleri büyük ve dîvârlarının etrâfı Lehkârî mü-nakkaş kâğıddan olup, fekat împeratoriçe'nin beytûtet eylediği mahallin dîvârları kemhâ ile tezyîn ü tezvîk olunup, tavanları kireçden ve neşîb ü firâzdan ‘ârî düz ve müstevî yapılmış ve hânelerinde kat‘â mefrûşât olmayup, iskemleler üzerinde ku‘ûd ve nisâla-<a name="bookmark2468"></a>rıyla dahi ekserî iskemlede mürâvede eyledikleri menkuldür. Mûmâ ileyh Peterburg'a duhûlünün altmış beşinci günü yine ‘azîm alay ile İmparatoriçe'den nâme-i hümâyûn cevâbını alup, on gün sonra Baş-vekîl'den dahi cevâb-nâme alup, Âsitâne-i sa‘âdet'e doğru ‘azîmet eyledi. Kırk ikinci gün re‘s-i hudûda vâsıl ve andan Bender'e ve Ben-der'den yirmi günde İstanbul'a dâhil oldu. Bender'den Kiyeve Kal‘ası yüz on sâ‘at ve andan Moskov şehri yüz seksen bir sâ‘at </span><span class="font14" style="font-weight:bold;">[M1 66] </span><span class="font14">ve andan Peterburg yüz elli sâ‘at mesâfe olduğunu elçi-yi mûmâ ileyh takrîr ü ifâde eyledi.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
</div><br clear="all">
<h2><a name="bookmark242"></a><span class="font14" style="font-weight:bold;"><a name="bookmark2469"></a>Vukû„-i harîk-i küllî</span></h2>
<p><span class="font14">Zilhiccenin yirmi ikinci bazar gicesi sâ‘at altıda<a name="footnote832"></a><sup><a href="#bookmark2470">832</a></sup><sup></sup> iken Hoca Paşa kurbunda Timur-kapu hizâsında bir hâneden âteş-i cevvâle-i zebâne-keş zuhûr ve şiddet-i rûzgâr ile birkaç kol olarak sâlib-i ‘akl ü şu‘ûr olup, bir tarafdan Bağçe-kapusu'na dek yemîn ü<a name="footnote833"></a><sup><a href="#bookmark2471">833</a></sup><sup> </sup>yesârını ve Muhsin-zâde serayını ve kal‘a dîvârından aşup, yeşil kiremidli câmi‘i ve bir tarafdan Paşa-kapusu ve Derzîler Kâr-hânesi ve Defterdâr Kapusu ve Dîvân-yolu'ndan Mehterhâne ve Defter-hâne'yi ve bir tarafdan Mahmûd Paşa Çarşusu'ndan Çukacılar Hânı'nı ve bir tarafdan Ayasofya Çarşusu'nu Sovuk-çeşme havâlîsine dek suzân ve otuz altı sâ‘at imtidâd ile itfâsına me‘mûr olanları bî-tâb ü tüvân edüp, insıbâb-ı sehâb-ı lütf-i Rabbü'l-erbâb ile ne hâl ise o beliyye-i ‘uzmâ zâ‘il ve havf-i sirâyetle muztaribü'l-kulûb olanlara tuma‘nînet ü sükûn hâsıl oldu.</span></p>
<p><a name="bookmark2472"></a><span class="font14">İhrâkdan tahlîs olunan eşyâ zîk-ı mekân hasebiyle muhâfaza olunamayup, yerden yere nakl ile zu‘âfây-ı nâs bî-mecâl olduğunu Pâdişâh-ı zemân bi'n-nefs müşâhede ve Sovuk-çeşme kapusunu küşâde etdirüp, Ağa-bağçesi sâhasına nakl-i eşyâya ruhsât-dâde olmalarıyla, bây ü gedâ bu lütf-i bî-intihâ sebebi ile bekay-ı Devlet-i Şehinşâhî içün secde-ber-endâz-ı mihrâb-ı du‘â oldular. Paşa-kapusu binâ olununcaya dek ru‘yet-i umûr-i ‘ibâd içün bir mahall-i ihtisâsî lâzım gelüp, Esmâ Sultân-ı ‘aliyyetü'ş-şân hazretleri sâhil-hânelerinde olduklarına binâ‘en, Kadırga Limanı'nda olan serâyları Paşa-kapusu olmak üzere istîzân ü ruhsat ihtilâsında serây-ı mezkûr Sadrıa‘zam'a mekân ve mahall-i dîvân kılındı.</span></p>
<p><span class="font15" style="font-weight:bold;">VEKÂYÎ„-Î SENE TİS„A VE SİTTÎN VE MÎ„ETE VE ELF</span></p>
<h2><a name="bookmark244"></a><span class="font14" style="font-weight:bold;"><a name="bookmark2473"></a>„Afv-ı Sadr-ı esbak</span></h2>
<p><a name="bookmark2474"></a><span class="font14">Sadâret-i ‘uzmâdan infısâl ile Magosa Kal‘ası'na bi-tarîki'n-nefy irsâl olunan Hekîm-zâde ‘Ali Paşa hakkında ‘afv-ı Pâdişâhî kârger ve Magosa'dan itlâk ile reh-yâb-ı keder olduğundan başka, Hükûmet-i Mısr-ı Kahire ile nâyil-i kusvây-ı me‘ârib ve bu peyâm-ı meserret-encâm ile oğlu Galib Bey tarafına zâhib oldu.</span></p>
<h2><a name="bookmark245"></a><span class="font14" style="font-weight:bold;"><a name="bookmark2475"></a>Şurû„ be-ba„zı ebniye</span></h2>
<p><a name="bookmark2476"></a><span class="font14"><a name="bookmark2477"></a>Muhterik olan Paşa-kapusu mesârıfı mîrî tarafından edâ olunmak şartıyla müced-deden binâ iktizâ etdiğine binâ’en, Tersâne Emmi olan Bekir Efendi bu hidmete ta‘yîn ve Sultân Ahmed Câmi‘i'nde kâyin Şeyhulislâm-ı sâbık ‘Abdullah Efendi'nin hânesinde </span><span class="font14" style="font-weight:bold;">[M1 67] </span><span class="font14">Defterdâr Efendi ve ketebe-i aklâm temkîn olunmuş olmağla, muhterik olan Defterdâr-kapusu dahi Cânibî dâmâdı Ahmed Efendi ma‘rifetiyle ve Mehter-hâne Kes-riyyeli Kethudâsı Matbah Emîni sâbık Mehmed Efendi nezâretiyle yapılmak irâde ve işbu muharrem evâyilinde<a name="footnote834"></a><sup><a href="#bookmark2478">834</a></sup><sup></sup> mûmâ ileyhime tenbîh ve me‘mûriyyetleri ifâde olundu.</span></p>
<h2><a name="bookmark246"></a><span class="font14" style="font-weight:bold;"><a name="bookmark2479"></a>Nefy-i ‘Ali-zâde Ziyâ Efendi Kâdî-yi Mekke Sâbıka</span></h2>
<p><a name="bookmark2480"></a><span class="font14">Efendi-yi mûmâ ileyhde olan hiddet-i lisân ve meclis be-meclis işâ‘a eylediği he-zeyân, sâmi‘a res-i Hüsrev-i devrân olup, şehr-i mezkûrun yedinci günü<a name="footnote835"></a><sup><a href="#bookmark2481">835</a></sup><sup></sup> Resmo'da ikâmetine ısdâr-ı fermân-ı celîlü'ş-şân kılındı.</span></p>
<h2><a name="bookmark247"></a><span class="font14" style="font-weight:bold;"><a name="bookmark2482"></a>„Azl-i Ağa-yı Yeniçeriyân</span></h2>
<p><a name="bookmark2483"></a><span class="font14">Ağa-yı mûmâ ileyh ihrâk-ı kebîr sebebi ile muzga-i efvâh-ı enâm ve ‘azl ve bir mahalle me‘mûriyyeti min ehemmi'l-mehâm olup, tâsi‘-i muharremde ‘azl ve Mağni-sa'da ikâmeti fermân ve Kul Kethudâsı Yeniçeri Ağalığı'yla cezlân kılınup, bu cihetle ricâl-i Ocağ miyânında silsile vâki‘ ve herkes hissesine isâbet eden rütbeye kâni‘ oldu.</span></p>
<h2><a name="bookmark248"></a><span class="font14" style="font-weight:bold;"><a name="bookmark2484"></a>Tevcîhât-ı vüzerây-ı „izâm</span></h2>
<p><a name="bookmark2485"></a><span class="font14">Tırhala Sancağı, Hotin Muhâfızı olan Vezîr Halîl Paşa'ya ilhâk ve Eyâlet-i Sayda ile sâbıkâ Mısır Vâlîsi Vezîr Mustafa Paşa mazhar-ı eşfâk kılınup, Şâm Eyâleti dahi mutasarrıf-ı sâbıkı Vezîr Es‘ad Paşa'ya ibkâ ve ba‘zı Mîr-i mîrân'a vech-i münâsibi üzere sancaklar tevcîh ü i‘tâ olundu.</span></p>
<h2><a name="bookmark249"></a><span class="font14" style="font-weight:bold;"><a name="bookmark2486"></a>„Azl ü nefy-i Kethudây-ı Bevvâbîn-i hazret-i Şehriyârî</span></h2>
<p><a name="bookmark2487"></a><span class="font14">Kapucular Kethudâsı olan ‘Arabgirli İbrâhîm Bey, gamz-ı hüssâd ile üftâde-i tâk-ı i‘tibâr ve muharremin on altıncı günü<a name="footnote836"></a><sup><a href="#bookmark2488">836</a></sup><sup></sup> ‘azl ve Rodos'a nefy tarîkıyla tesyâr olunup, sâbıkâ Sadrıa‘zam Kethudâsı Derzî Hüseyin Ağa, mansıbı ile mübâhî ve nâyil-i şeref-i kurb-i Pâdişâhî oldu.</span></p>
<h2><a name="bookmark250"></a><span class="font14" style="font-weight:bold;"><a name="bookmark2489"></a>‘Azl ü i‘dâm-ı Sadrıa„zam ‘Ali Paşa</span></h2>
<p><span class="font14">Müşârun ileyhin irtişâ ve kizb-i nâ-sezâya dâyir ba‘zı etvâr-ı nigûhîdesi sâmi‘a-i hümâyûna ilkâ ve ‘acele vü ‘adem-i te‘ennî tashîh-i müftereyâta vakit bırakmayup, sâl-i mezkûr muharreminin on dokuzuncu sebt günü<a name="footnote837"></a><sup><a href="#bookmark2490">837</a></sup><sup></sup> mühr-i hümâyûn yedinden nez‘ ve ka-pu arasında izâ‘a vü ifnâ olundu. İki sâ‘at murûrunda mir‘ât-ı tab‘-ı Tâcdârî jeng<a name="footnote838"></a><sup><a href="#bookmark2491">838</a></sup><sup></sup>-beste-i nedâmet ve bu hâdiseye sebeb olanlar seng-sâr-ı inkisâr u melâmet oldu. </span><span class="font14" style="font-weight:bold;">Nazm:</span></p>
<p><span class="font14">Lâ ta‘celenne li-emrin künte tefalühü</span></p>
<p><span class="font14">Fe-rubbemâ yu‘assiru'l-insânü min ‘acel<a name="footnote839"></a><sup><a href="#bookmark2492">839</a></sup><sup></sup></span></p>
<p><a name="bookmark2493"></a><span class="font14">Yevm-i mezkûrda Kethudây-ı Sadr-ı ‘âlî bulunan Mehmed Sa‘îd Efendi huzûr-i Şâhâne'ye getirülüp, mühr-i hümâyûn yed-i kifâyetine tevdi‘ ve ferve-i Sâdâret'le kadri terfî‘ ve Bâb-ı ‘âlî'ye rücû‘larında erbâb-ı menâsıba </span><span class="font14" style="font-weight:bold;">[M1 68] </span><span class="font14">‘umûm hil‘atleri iksâ ve mansıblarını ibkâ eyledi. Sadâret-i ‘uzmâ sebebi ile münhal olan Kethudâlık câh-ı refî‘i, Re‘îsülküttâb olan Kâmil Ahmed Efendi'ye ve Riyâset-i Küttâb, müddet-i medîdeden berü Mektûbçuluk hidmetinde olan Hamza Hâmid Efendi'ye tevcîh olundu.</span></p>
<h2><a name="bookmark251"></a><span class="font14" style="font-weight:bold;"><a name="bookmark2494"></a>Terceme</span></h2>
<p><span class="font14">Müşârun ileyh Âsitâne-i sa‘âdet sekenesinden bir şahs-ı za‘îfu'l-hâlin oğlu olup, gün be-gün nemâdâr-ı ‘ömr-i ‘azîz ve mümeyyiz-i miyân-ı sîm ü erzîz oldukda, Aya-sofya Kâtibi Mehmed Efendi'ye intisâb ve ol dahi tenâsüb-i endâmına nazar ile miyâne-i hademeden merkumu letâyifü'l-hiyâl beyti gibi intihâb edüp, zamîrine semîr ve sadr-ı sürâdikât-ı umûruna emîr etmişidi. Ba‘dehû silk-i teberdârân-ı serây-ı ‘atîka münselik ve dâd-ı Hudâ olan Dâvûdî sadâ ve hüsn-i nağm ü nevâya mâlik olduğundan, ba‘zı kavâbil-perver recâsıyla ağayân-ı kîlâra ilhâk ve mü‘ezzinlik ile mazhar-ı eşfâk kılınmı-şidi. Birkaç mâh murûrundan sonra Mü‘ezzin-başılık ile hâne-i hâssaya dâhil ve ricâl-i erba‘îne mütevâsıl olup, yoluyla kat‘-ı derecât ü merâtib ve giderek câh-ı refî‘-i Si-lahdârî ile kesb-i ehass-ı metâlib edüp, devr-i ‘Osmân Hânî'ye gelinceye dek hilâl-i ikbâli nühüfte-i tahte'l-gaym istitâr ve ba‘dehû bedr-i evc-i rif‘ati bâhiru'l-envâr olup, bu reviş ü reftâr ile makâm-ı Atabegî'de merci‘-i sıgâr ü kibâr ve mu‘avvel-i kâr-fermâyân-ı rûzgâr ve belki sebeb-i husûl-i me‘ârib ü etvâr olmuşidi.</span></p>
<p><span class="font14">Hekîm-zâde ‘Ali Paşa ‘azlinde Sadr-ı vâlâ-makâm ve kâfil-i umûr-i hâss u ‘âmm olması merkûz-i zamîr-i Şehriyâr-ı enâm iken, beyâz safha-i cemâli hilye-i mehâsinden hâlî olmak ‘illetiyle bir müddet te‘hîr-i maslahat tasvîb ve Nâyilî ‘Abdullah Paşa Sadr-ı Devlet'e takrîb olunmuşidi. Bir zemân kuvve-i fikriyye ve imdâd-ı nazar ve hüccet-i ‘ameliyye ile âzmâyiş ü tecribe-i umûr ve vukuf-i ahvâl-i cumhûr kasdıyla müntehây-ı merâtib-i beşeriyye ve kusvây-ı derecât-ı insâniyye olan câh-ı vâlây-ı Vezâret'le müşârun ileyhe Nişâncılık tevcîh ve beyne'l-akrân kadr u i‘tibârı terfî‘ u tenvîh ve doksan dokuz gün murûrunda Sadâret-i ‘uzmâ ve Vekâlet-i kübrâ ile mâlik-i mekâlîd-i <a name="bookmark2495"></a>umûr-i Devlet ve nâyil-i dest-mâye-i kemâl-i sa‘âdet olup, bu ni‘met-i celîlenin kadrini ve bu rütbe-i ‘azîmenin şükrünü îfa ve mecârî-yi Devlet-i ‘aliyye üzere her mâddeyi lede'l-iktizâ ibka vü ilga </span><span class="font14" style="font-weight:bold;">[M1 69] </span><span class="font14">lâzım iken tama‘-ı tabî‘î ve hırs-i cibillî, perdedâr-ı çeşm-i basîreti olup, dünya ve ‘ukbâda zararı derkâr olan semt-i irtişâya meyli ve kizb ü dürûga müte‘allık kavli giderek sâmi‘a-i hümâyûna ilka ve hakkında gazab-ı Pâdişâhâne rû-nümâ olup, altmış dokuz muharreminin on dokuzuncu günü<sup>1</sup> mühr-i Sadâret yedinden nez‘ ve mahnûkan semt-i ‘ukbâya def‘ olundu. Müddet-i sadâretleri altmış üç gündür. Müşârun ileyh müşekkel ve mehîb ve kamet-i bâlâ ile misâl-i gusn-i ratîb, burûtu binâ-gûşuna mülâsık ve a‘zâsı vücûduna muvâfık olup, ancak ünf ü nahvet ve kibr u ru‘ûnetden gayr-i hâlî ve i‘râz ü nefsâniyyet hülâsa-i me‘âl-i ahvâli olup, bir kayid-i hayr-hâh semtinde bulunsa idi ve ecel fursat verse idi tarîk-ı rüşd ü felâha zehâbı ve giderek feyz ü kemâl iktisâbı mümkinât-ı umûrdan idi.</span></p>
<h2><a name="bookmark252"></a><span class="font14" style="font-weight:bold;"><a name="bookmark2496"></a>İhrâc-ı mevâcib</span></h2>
<p><a name="bookmark2497"></a><span class="font14">Şehr-i mezkûrun yirmi üçüncü salı günü<a name="footnote840"></a><sup><a href="#bookmark2498">840</a></sup><sup></sup> tertîb olunan Dîvân-ı bülend-erkânda ‘ale'l-‘umûm kapu kullarının bir kıst mevâcibleri gencîne-i şâygâna hem-râz olan Hazîne-i hümâyûn'dan ifrâz olunup, kabzına me‘mûrlara teslîm ve sebt günü Bâb-ı ‘âlî'de devr vâki‘ olup, şeref-res-i vürûd olan teşrîfât-ı seniyye ile kadr-i Sadr-ı vâlâ-makam tefhîm olunup, resânende-i teşrîfât olan Silahdâr Ağa'ya mu‘tâd üzere ikrâm ve kadr ü şânına ihtirâm olundu.</span></p>
<h2><a name="bookmark253"></a><span class="font14" style="font-weight:bold;"><a name="bookmark2499"></a>Teşrîf-i hümâyûn be-Tophâne-i „âmire</span></h2>
<p><span class="font14">Bu esnâda birkaç kıt‘a topun eczâsı müheyyâ ve kavâlibine ifrâg olunmak tasmîmi Bâb-ı ‘âlî'ye inhâ olunup, san‘at-ı mezkûrenin temâşâsı hâtır-ı Şâhâne'de cilve-ger olduğu ma‘lûm-i Sadr-ı muvakkar olmağla, mukaddemce Tophâne'ye râhî ve mun-tazır-ı kudûm-i Pâdişâhî olmuşidi. Şehriyâr-ı Cem-tavsîf Tophâne'yi teşrîf ve Sad-rıa‘zam ve sâ’ir<a name="footnote841"></a><sup><a href="#bookmark2500">841</a></sup><sup></sup> saf-beste-i ta‘zîm olan bendegânı tahrîk-i ebrûy-i iltifât ile taltîf buyurup, celse-i hafîfeden sonra izâbe olunan eczây-ı ma‘deniyye nehr-i sâyil gibi kavâlibe cârî ve bu mukabelede Topçu-başı ve Nâzır ve sâ’ir<a name="footnote842"></a><sup><a href="#bookmark2501">842</a></sup><sup></sup> zâbitân mültefet-i hazret-i Tâcdârî olup, kimi hil‘at-i zâhire ve kimi ‘atâyây-ı vâfire ile kesb-i iftihâr ve Padişâh-ı gerdûn-iktidâr dahi bir iki sâ‘at Tersâne bağçesinde karâr ve Serây-ı ‘âlî'lerine nihâde-i pây-i şeref ü<a name="footnote843"></a><sup><a href="#bookmark2502">843</a></sup><sup></sup> i‘tibâr eyledi.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
</div><br clear="all">
<h2><a name="bookmark254"></a><span class="font14" style="font-weight:bold;"><a name="bookmark2503"></a>Vürûd-i esb-i müzeyyen be-cânib-i Sadrıa„zam</span></h2>
<p><a name="bookmark2504"></a><span class="font14"><a name="bookmark2505"></a>Matla‘-ı Sadâret'de taraf-ı hümâyûndan müzeyyen esb irsâli mu‘tâd olduğuna binâ‘en, muharremde Mîrahûr-i Evvel Beyefendi ile bir re‘s esb-i müzeyyen vürûd eyleyeceği Sadrıa‘zam'a ihbâr olunup, seng-i rikâbda </span><span class="font14" style="font-weight:bold;">[M1 70] </span><span class="font14">istâde-i rasad-gâh-ı intizâr olmuş idi. Zikr olunan esb-i kûh-nümûd şeref-vürûd ve fi'l-hâl ‘inân-ı meymenet-nişânı mâlîde-i cebhe-i kemâl-i neşât u sürûd kılınup, Sadrıa‘zam yerinden vüsûb ve sahve-i esbe rükûb ve birkaç hatve tesrîhden sonra nüzûl ve mîr-i mûmâ ileyhi kürk ve nakd ve ma‘iyyetinde olanları hila‘ u ‘atâyâ ile nâyil-i me‘mûl eyledi.</span></p>
<p><span class="font14" style="font-weight:bold;">İhsân-ı Pâye-i Anadolu be-„Âsım İsmâ„îl Efendi</span></p>
<p><a name="bookmark2506"></a><span class="font14">Çelebî-zâde ‘Âsım İsmâ‘îl Efendi ehl-i ‘ilm ü ma‘rifet ve şâyân-ı nazar-ı ‘âtıfet olduğuna binâ‘en, evâsıt-ı muharremde<a name="footnote844"></a><sup><a href="#bookmark2507">844</a></sup><sup></sup> Anadolu Pâyesi'yle mükerrem ve câme-i zer-beft-i mâhiyyeti tırâz-ı ‘inâyet-i Şâhâne ile mu‘allem oldu.</span></p>
<h2><a name="bookmark256"></a><span class="font14" style="font-weight:bold;"><a name="bookmark2508"></a>„Avdet-i Kapudan Paşa</span></h2>
<p><a name="bookmark2509"></a><span class="font14">Bundan akdem Ak-deniz'e Donanma-yı hümâyûn ile imâle-i sükkân-ı ‘azîmet eden Kapudân-ı deryâ Karabâğî Süleymân Paşa üç kıt‘a akdarma ile Âsitâne-i sa‘âdet'e vâsıl ve huzûr-i hümâyûnda paşa-yı mûmâ ileyh ve sâ’ir<a name="footnote845"></a><sup><a href="#bookmark2510">845</a></sup><sup></sup> Kapudanlar telebbüs-i hil‘at ile her biri Genc-i şâygân<a name="footnote846"></a><sup><a href="#bookmark2511">846</a></sup><sup></sup> dest-mâye-i<a name="footnote847"></a><sup><a href="#bookmark2512">847</a></sup><sup></sup> ‘izz ü rifate nâ’il<a name="footnote848"></a><sup><a href="#bookmark2513">848</a></sup><sup></sup> oldu.</span></p>
<h2><a name="bookmark257"></a><span class="font14" style="font-weight:bold;"><a name="bookmark2514"></a>İmâm-ı Evvel-şüden-i Pîrî-zâde</span></h2>
<p><a name="bookmark2515"></a><span class="font14">Sâbıkâ Şeyhulislâm ve ‘ilm ü kemâli müsellem-i hâss u ‘âmm olan Pîrî-zâde Sâhib Mehmed Efendi'nin mahdûm-i necâbet-lüzûmları ‘Osmân Monla Efendi'nin ihrâz-ı şeref-i kurbiyyet ile dâhil-i dâyire-i fâhire-i Mülûkâne olmasına irâde-i hümâyûn te‘alluk ve târîh-i mezkûrda İmâmet-i Evvel hidmet-i menî‘asıyla akrânına tefavvuk edüp, pederinden intikâl eden mesned ile mümtâz ve hasret-keş-i her<a name="footnote849"></a><sup><a href="#bookmark2516">849</a></sup><sup></sup> erbâb-ı niyâz olan câh-ı refî‘ ile ser-efrâz oldu.</span></p>
<h2><a name="bookmark258"></a><span class="font14" style="font-weight:bold;"><a name="bookmark2517"></a>Mütekâ‘id-şüden-i Kadî-yı Eyüb sâbıka</span></h2>
<p><span class="font14">Evliyâ-zâde ‘Abdurrahmân Efendi, sülâle-i tâhire-i sudûr-i ‘ulemâdan ve bu tarîki bâhirü't-tevfîkde kudemâdan olup, ‘alîl ü pîr ve erzel-i ‘ömr ile merhamete lâyık u <a name="bookmark2518"></a>cedîr olduğuna binâ’en, saferu'1</span><span class="font10">1</span><span class="font14">-hayrın on altıncı günü<a name="footnote850"></a><sup><a href="#bookmark2519">850</a></sup><sup></sup> Vize Kazâsı'yla teka‘üd ve mirkât-ı kasr-ı matlûbuna tesâ‘ud eyledi.</span></p>
<h2><a name="bookmark259"></a><span class="font14" style="font-weight:bold;"><a name="bookmark2520"></a>Tevcîhât-ı Vüzerây-ı „izâm ve Mîr-i mîrân-şüden-i Mütesellim-i Gazze Hüseyin Ağa</span></h2>
<p><a name="bookmark2521"></a><span class="font14">Anadolu'da Eyâyeti'nde olan eşkıyâyı i‘dâm ile Aydın Sancağı'na nizâm vermek ve o havâlîyi tesallut-i cebâbireden tahlîsa ihtimâm eylemek şartıyla Aydın Sancağı, Anadolu Vâlîsi Vezîr ‘Ali Paşa'ya ilhâk ü zamm ve Sivas Eyâleti'yle, Çeteci ‘Abdullah Paşa mükerrem kılınup, Erzurum Eyâleti, sâbıka Kayim-makam Vezîr Sarı Mustafa Paşa'ya ihsân ve Tırhala Sancağı ile sâbıkâ Özi Muhâfızı Vezîr Îbrâhîm Paşa ferhân kılınup, münhal olan Özi Eyâleti'yle, Tırhala Mutasarrıfı Vezîr Halîl Paşa mübeccel kılındı. </span><span class="font14" style="font-weight:bold;">[M1 71] </span><span class="font14">Bu esnâda Kuds-i şerîf'in eşkıyây-ı ‘Urbân'dan muhâfazası elzem ve muktedir ve sâhib-i nüfûz bir kimsenin o tarafda vücûdu ehemm olup, Gazze Mütesellimi Hüseyin Ağa'da, isti‘dâd-ı muhâfaza mülâhaza olunduğundan, saferin sekizinci günü<a name="footnote851"></a><sup><a href="#bookmark2522">851</a></sup><sup></sup> dâyire-i Mîr-i mîrânî'ye idhâl ve Kudüs muhâfazasına irsâl olundu.</span></p>
<h2><a name="bookmark260"></a><span class="font14" style="font-weight:bold;"><a name="bookmark2523"></a>Tekmîl-i Câmi„-i Nûr-i „Osmânî ve teşrîf-i cihânbânî ve edây-ı salât-ı cum„a</span></h2>
<p><span class="font14">Altmış iki senesi muharreminin yirmi sekizinci günü<a name="footnote852"></a><sup><a href="#bookmark2524">852</a></sup><sup></sup> Hudâvendigar-ı sâbık Sultân Mahmûd Hân </span><span class="font14" style="font-style:italic;">subbet ‘aleyhi şe’âbîbü rahmeti'r-Rahmân<a name="footnote853"></a><sup><a href="#bookmark2525">853</a></sup></span><span class="font14"><sup></sup> hazretlerinin te’sîs ve bünyâdına şurû‘ buyurdukları câmi‘-i cedîd binâ ve teşyîd olunur iken, kable'l-itmâm mak‘ad-i sıdka hirâm buyurmuşlar idi. Sultân ‘Osmân Hân muktezây-ı nevbet-i Saltanat ile serîr-ârây-ı mülk-i ‘Osmânî oldukda, tekmîline sarf-ı mechûd ve zâyidün ‘ani'l-vasf nükûd bezliyle işbu altmış dokuz senesinde<a name="footnote854"></a><sup><a href="#bookmark2526">854</a></sup><sup></sup> maslahat-ı binâ bi-külliyyâtihâ vü cüz‘iyyâtihâ resîde-i hayyiz-i gayet ü intihâ olup, ‘illet-i tevârüs ü istihlâf ile zât-ı hümâyûna tahsîs ve Nûr-i ‘Osmânî ismiyle tansîs olunmuşidi. Câmi‘-i mezkûr kalîçe-hây-ı rengâ-reng ve ferş-i istebrak-deng ile pür-zîb ü behâ ve makdem-i Şâhâne'ye sezâ kılındığı hâk-i ‘atebe-i Şâhâne'ye bâ-telhîs inhâ olunup, hâtır-ı ilhâm me’âsir-i Mülûkâne'de dâ‘iye-i şevk-i kârger ve işbu rebî‘ulevvel gurresi olan yevm-i cum‘â<a name="footnote855"></a><sup><a href="#bookmark2527">855</a></sup><sup> </sup>câmi‘-i mezkûrda edây-ı salât mukarrer olmuşidi. Vezîr-i a‘zam ve Şeyhulislâm kallâvî ve ‘örf ile ve sudur u mevâlî-yi ‘izâm ‘örf ü muvahhidî ile ve ricâl-i devlet ve sâ’ir<a name="footnote856"></a><sup><a href="#bookmark2528">856</a></sup><sup></sup> hâcegân ve ocağ ağaları esvâb-ı dîvâniyyeleri ile Serây-ı hümâyûn'da dîvân tertîbi gibi yerlü yerinde kıyâm ve mahal be-mahal tenâvül-i ta‘âmdan sonra müretteb alay ile Pâdişâh-ı seniyyü'l-menâkıb câmi‘-i mezkûre mütekârib oldukda, ancak ‘ulemâ-i ‘izâm esblerinden nüzûl ile câmi‘e varup, seccâdelerine ku‘ûd ve sâ’ir<a name="footnote857"></a><sup><a href="#bookmark2529">857</a></sup><sup></sup> tevâyif-i nâs râkiben yerlü yerlerinde isbât-ı vücûd ve Şehriyâr-ı bâhirü's-sü‘ûd şeref-bahş-ı vürûd oldukda, cümlesi kadd-i hamîde-i ta‘zîm ve ser-fürû-bürde-i tahiyyet ü teslîm oldular.</span></p>
<p><span class="font14">Bundan sonra mahfel-i hümâyûnu teşrîf ve Sadrıa‘zam ve Şeyhulislâm hazerâtını ve Dârü's-s‘âde Ağası'nı ferve-i semmûr ile taltîf buyurup, salât-ı cum‘ayı edâ ve bi'l-cümle sudûra birer sevb-i semmûr ve İstanbul Pâyesi'nde olanlara kâkum iksâ ve meşâyih-i cevâmi‘-i selâtîn-i ‘izâma birer sincâb ve sâ’ir<a name="footnote858"></a><sup><a href="#bookmark2530">858</a></sup><sup></sup> mevâlî-yi kirâma birer sûf ferâce geydirilüp, cümlesi takbîl-i dâmen-i </span><span class="font14" style="font-weight:bold;">[M1 72] </span><span class="font14">Pâdişâhî ile müftahir ve mübâhî oldu. Bundan sonra ‘ale'l-‘umum alayda bulunan hâcegân ve ocağ ağaları ve sâ’irine<a name="footnote859"></a><sup><a href="#bookmark2531">859</a></sup><sup> </sup>ilbâs-ı hil‘at ve bunlar dahi memnûn-i lütf-i Pâdişâh-ı İskender-kudret kılındı. Câmi‘-i mezkûr fi'l-hakîka bî-misl ü bî-kusûr ve sânî-yi Beyt-i ma‘mûr, münevver ve rûşen, reşk-endâz me‘âbid, nev ve kühen<a name="footnote860"></a><sup><a href="#bookmark2532">860</a></sup><sup></sup> tarhı dilkeş ve binâsı gayr-i müşevveş metîn ü müstahkem, mürtezikası muntazam bir ma‘bed-i latîf ve bir câmi‘-i şerîf olduğu vâreste-i kayd-ı ta‘rîf ü tavsîfdir. </span><span class="font14" style="font-weight:bold;">Nazm:</span></p>
<p><span class="font14">Hurşîdi ne hâcet edelim nûr ile ta‘rîf</span></p>
<p><a name="bookmark2533"></a><span class="font14">âsârı nümâyende-i erbâb-ı nazardır. Câmi‘-i mezkûr havlusunda medrese ve mukâbilin-de kitâbhâne ve ‘imâret inşâ vü bünyâd ve her birinden niçe kimseler intifâ‘ ile tâ ebe-di'l-âbâd bânîsini hayır du‘â ile yâd eyledikleri zâhirdir.</span></p>
<h2><a name="bookmark261"></a><span class="font14" style="font-weight:bold;"><a name="bookmark2534"></a>Zikr-i istihlâs-ı sefîne ez-gark</span></h2>
<p><span class="font14">Mısr-ı Kâhire'ye ticâretle âmed-şüd eden sefînenin biri mâl-ı bisyâr ile pür-bâr Âsitâne-i sa‘âdet'e gelür iken, rûzgâr-ı müştedd ve emvâc-ı deryâ cevv-i semâya müm-ted olup, ne hâl ise leylen Kum-kapu pîşgâhına vaz‘-ı timür ve muntazar-ı inkişâf-ı şeb-i deycûr olmuşidi. Zikr olunan sefîne timurunu sürüyüp, derûnunda olan mellâhlar her ne kadar sa‘y etdiler ise kesret-i telâtum u emvâc, mâni‘-i zabt ü rabt olup, nâ-gâh sefîne ka‘r-ı deryâya rüsûb ve derûnunda olan halkı üftâde-i girdâb-ı mesâyib ü kürûb edüp, ‘ale's-sabâh kazıyye evliyây-ı umûra ma‘lûm oldukda, Kapudan Paşa ve ricâl-i Tersâne'ye keyfiyyet ihbâr ve ihzâr ve Sadr-ı ‘âlî-mikdâr dahi deryâya müşrif Kadı Halîl Ağa'nın hânesine gelüp, tahlîs-i sefîneye ibtidâr eylediler. Ma‘una ve dalgıçların tekar-rubu muhâl iken, fenn-i deryâya vâkıf gavvâslardan birkaç nefer merd-i kâmil nakb olunan hisâr sûrâhından ipler ile deryâya nâzil ve sefîneden dahi bir varul rûy-i deryâya atılup, ipi varula ve ucunu hisâr dîvârına rabt sebebi ile derûn-i sefînede bulunanlar birer ikişer selâmet yakasın bulmağa başladılar.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
</div><br clear="all">
<p><a name="bookmark262"></a><span class="font14">Bu hâdisenin vukü‘u cum‘a gününe musâdif olduğundan, Pâdişâh-ı dil-âgâh Sultân Ahmed Câmi‘-i şerîfinde nemazı edâ ve sefine halkına rahmen mahall-i mezkûre tahrîk-i bâd-pâ buyurdular. Teşrîf-i hümâyûn me‘mûrların şevkini efzûn edüp, tekrâr ma‘una ve çekdirmeler ihzâr ve derûnunda bulunan mahlûku kenâr-ı selâmete ihrâc ile mazhar-ı du‘ây-ı bî-şumâr oldular. Derûnunda olan emvâl ü eşyâ âb-zede ve sefine dahi fî-mâ-ba‘d isti‘mâlden kaldığı manzûr </span><span class="font14" style="font-weight:bold;">[M1 73] </span><span class="font14">olduğundan sefine Kapudanı hakkında şefkat-i Şâhâne zuhûr ve mîrî sefâyininden bir kıt‘a sefine ihsânıyla Kapudan-ı merkumu şinâver-i deryây-ı sürûr eylediler.</span></p>
<p><span class="font14" style="font-weight:bold;">„Azl-i Defterdâr-ı Şıkk-ı Evvel Halîmî Mustafa Efendi ve nasb-ı Kîsedâr-ı Muhâsebe-i Evvel Ahmed Efendi be-câyeş ve ba„zı havâdis-i cüz’iyye</span></p>
<p><span class="font14">Defterdâr bulunan Halîmî Mustafa Efendi'nin fısk u fücûra inhimâkı ve emvâl-i mîrîyyeyi sarf ü istihlâki mücerrebât-ı umûrdan iken, bu def‘a dahi va‘d-i nükud ve bezl-i bûd u nebûd ile Defterdarlığı tahsîl etmişidi. Sekret-i gafletden rehyâb-ı ifâkat olmasına sedd-i sedîd-i hevâ vü heves mâni‘ u hâciz ve ıslâh-ı hâlinden hûş-mendân-ı devlet dermân-de<a name="footnote861"></a><sup><a href="#bookmark2535">861</a></sup><sup></sup> ve ‘âciz olduklarından, işbu saferu'l-hayrın altıncı günü<a name="footnote862"></a><sup><a href="#bookmark2536">862</a></sup><sup></sup> Defterdârlık 'dan ‘azl olunup, Üsküdar'da tevkif ve esnâfa olan düyûn-i kesîresi mâlını bey‘ ile bir mikdâr tahfîf olundukdan<a name="footnote863"></a><sup><a href="#bookmark2537">863</a></sup><sup></sup> sonra Limni Cezîresi'ne nefy ü tasrîf olundu. Baş-muhâsebe Kîsedârı Ahmed Efendi, umûr-i Defterî'ye vâkıf u âşina ve zâtında merkûz âsâr-ı sıdk u ihtidâ merâyây-ı kulûb-i evliyâ-yı umûrda ‘an-asıl sûret-nümâ olduğuna binâ‘en, yevm-i mezkûrda Baş-defterdârlık hil‘atini iktisâ eyledi. Teberdârân gürûhundan iken nâyil-i rütbe-i Hâcegânî olan Küçük Süleymân Efendi, târîh-i mezkûrda Masraf-ı Şehriyârî Kitâbeti ile vâlâ-kadr ve Sultân Mehmed Câmi‘i Kâtibi Hâşim ‘Ali Bey, Emîn-i Şehr olup, sâbıkâ Çavuş-başı<a name="footnote864"></a><sup><a href="#bookmark2538">864</a></sup><sup></sup> Selîm Ağa, Ser-bevvâbîn-i Dergâh-ı ‘âlî'ye vekîl ve Râmî Pa-şa-zâde Mustafa Bey, Baş-muhâsebecilik ile müktesib-i câh-ı celîl oldu.</span></p>
<p><span class="font14">Ehl-i sûk u esnaf ziyy ü libâsda müşâbih-i ekâbir ü eşrâf olup, emîr u fakir ve kebîr u sagirin fark u temyîzi müşkil ü müte‘assir ve her şahsı hadd ü rütbesine tenzîl, siyâset-i mülkiye müteferri‘âtından olduğu zâhir olmağla, fî-mâ-ba‘d esnaf makulesi kâkum ve semmûr kürk ve ricâl ü kibâra mahsûs esvâb geymeyüp, geydikleri halde eşedd-i siyâsetle te‘dîb olunacağları bâbında tahvîf ü inzâr ve ol bâbda emr-i ‘âlî ısdâr olundu.</span></p>
<h2><a name="bookmark264"></a><span class="font14" style="font-weight:bold;"><a name="bookmark2539"></a>Katl-i Kara „Osmân-zâde</span></h2>
<p><a name="bookmark2540"></a><span class="font14"><a name="bookmark2541"></a>Merkum sâl-hûrde vü pîr ve ‘an-asl mâr iken, yaşadıkça efî-yi zehir-gîr olup, kemâl-i hırs u tama‘ sebebi ile başına cem‘ eylediği evbâşı etrâfına teslît u havâle ve fukarâ vü zu‘âfânın mâlların alup, kendülerin izâle eylediğinden gayri evâmir ü nevâhî-yi devlete gerden-dâde-i itâ‘at olmayup, ru‘ûnet ü huşûneti </span><span class="font14" style="font-weight:bold;">[M1 74] </span><span class="font14">gün-be-gün izdiyâd ve nush u pend olundukça gavâyeti iştidâd bulduğundan fazla, fukârâ-yı memleket birkaç def‘a Dîvân-ı hümâyûn'a ref‘-i ruk‘a-i şikâyet ve taleb-i imdâd ü i‘ânet etmeleriyle istîsâliyçün Kethudây-ı Bevvâbîn Derzî Hüseyin Ağa, mukaddemâ ta‘yîn olunup, kârını itmâm ve ser-i maktû‘unu galtîde-i ‘ibret-gâh-ı enâm eyledi.</span></p>
<h2><a name="bookmark265"></a><span class="font14" style="font-weight:bold;"><a name="bookmark2542"></a>Vürûd-i haber-i fevt-i Turak Paşa ve zuhûr-i kerem-i Pâdişâhî be-zu„âfâ-i Hâcegan ve „azl ü nasb-ı Nakîbü'leşrâf ve ba„zı havâdis</span></h2>
<p><span class="font14">Kapudan-ı sâbık Vezîr Turak Mehmed Paşa, Resmo'da menfiyyen mukîm iken, ecel-i mev‘ûd rûhunu bedeninden ıtlâk ve zümre-i mevtâya ilhâk eyledi.</span></p>
<p><span class="font14">Şehriyâr-ı deryâ-nisâr zu‘afây-ı hâcegan hakkında rahm ü şefekat izhâr ve hâllerine göre taksîm olunmak içün elli kîse meblağ ihsânıyle o makule zu‘afâyı kemâl-i kereminden hisse-dâr eyledi.</span></p>
<p><span class="font14">Nakîbü'l-eşrâf olan Rızâ Efendi, riyâset-i ehl-i siyâdetden ma‘zûl ve Mehmed Monla Efendi, o câh-ı refî‘a mevsûl oldu.</span></p>
<p><a name="bookmark2543"></a><span class="font14">Masraf Kâtibi olan Gürcü Süleymân Efendi, mansıb-ı mezkûre nâ-çesbân ve tavr u hareketi muhâlif-i rızây-ı ‘uzamây-ı zemân olduğuna binâ‘en, evâsıt-ı rebî‘ulevvelde<a name="footnote865"></a><sup><a href="#bookmark2544">865</a></sup><sup> </sup>‘azl ile te‘dîb ve Gelibolu'ya tagrîb olunup, münhal olan Masraf-ı Şehriyârî Kitâbeti ile sâbıkı Cânibî Dâmâdı Ahmed Efendi tatyîb olundu.</span></p>
<p><span class="font14" style="font-weight:bold;">İhsân-ı Vezâret ve Kethudây-ı hazret-i Sadr-ı „âlî</span></p>
<p><span class="font14">‘Uzamây-ı ricâl-i Devlet-i ‘aliyye'den olup, hâlâ Sadrıa‘zam Kethudâsı olan Kâmil Ahmed Efendi'nin, rütbe-i vâlây-ı Vezâret'e istihkakı nümâyân olduğuna binâ‘en, işbu rebî‘ulevvelin on beşinci günü<a name="footnote866"></a><sup><a href="#bookmark2545">866</a></sup><sup></sup> hil‘at-i zer-dûz-i Vezâret ile kadr u i‘tibârı terfî‘ u tenvîh ve şimdilik Livâ-i Selânik tarafına tevcîh olundu. Münhal olan rütbe-i celîlle-i Kethudâyî ile Re‘îsülküttâb Hamza Efendi dilşâd-ı tarab ve Riyâset hidmetiyle Küçük Tezkireci ‘Avnî Efendi mutayyeb ve Mektûbî hulefâsından cevdet-i hatt ile meşhûr Mehmed Recâ‘î Efendi, Küçük Tezkirecilik ile mesrûr oldu.</span></p>
<h2><a name="bookmark267"></a><span class="font14" style="font-weight:bold;"><a name="bookmark2546"></a>„Alâmet-i semâviyye</span></h2>
<p><a name="bookmark2547"></a><span class="font14"><a name="bookmark2548"></a>Şehr-i merkumun yirminci gicesi sâ‘at onda<a name="footnote867"></a><sup><a href="#bookmark2549">867</a></sup><sup></sup> iken safha-i âsumânda müstatîlü'ş-şekl bir âteş zuhûr edüp, giderek tecessüm ve yere nüzûl eyleyeceği hengâm üç kıt‘aya tekassüm<a name="footnote868"></a><sup><a href="#bookmark2550">868</a></sup><sup></sup> edüp, cevânib-i se-kâneye<a name="footnote869"></a><sup><a href="#bookmark2551">869</a></sup><sup></sup> münteşir ve âsumânda olan sâyir kevâkibde dahi bir gûne hareket ve ıztırâb zâhir ve bir tarrâka-i ‘uzmâdan sonra o emr-i hâyil zâyil oldu. </span><span class="font14" style="font-weight:bold;">[M1 75]</span></p>
<h2><a name="bookmark268"></a><span class="font14" style="font-weight:bold;"><a name="bookmark2552"></a>Emîn-i Matbah-şüden-i Sârim İbrâhîm Efendi</span></h2>
<p><a name="bookmark2553"></a><span class="font14">İşbu cumâdelûlâ evâyilinde<a name="footnote870"></a><sup><a href="#bookmark2554">870</a></sup><sup></sup> Matbah Emîni Mustafa Bey ‘azl ve yerine Behcet Efendi birâderi Sârim İbrâhîm Efendi vasl olundu.</span></p>
<h2><a name="bookmark269"></a><span class="font14" style="font-weight:bold;"><a name="bookmark2555"></a>İhrâc-ı mevâcib</span></h2>
<p><a name="bookmark2556"></a><span class="font14">Şehr-i mezkûrun yirmi dördüncü salı günü<a name="footnote871"></a><sup><a href="#bookmark2557">871</a></sup><sup></sup> mu‘tâd üzere tertîb-i dîvân ve kapu kullarının bir kıst ‘ulûfeleri ihsân olunup, devr ‘akabinde Silahdâr Ağa vesâtatıyle şeref-resân olan teşrîfât-ı seniyye ve hatt-ı hümâyûn kadr ü i‘tibâr-ı Sadâret-penâhî'yi efzûn eyledi.</span></p>
<h2><a name="bookmark270"></a><span class="font14" style="font-weight:bold;"><a name="bookmark2558"></a>Vukü„-i harîk</span></h2>
<p><a name="bookmark2559"></a><span class="font14">Şehr-i mezkûrun yirmi sekizinci günü<a name="footnote872"></a><sup><a href="#bookmark2560">872</a></sup><sup></sup> Samatya'da bir meyhâneden âteş-i serkeş mültehib ve niçe re‘âyâ hânesini hâkistere münkalib edüp, sâhib-i meyhâne olan gebr-i cehennemî sûziş-i mâl ile hâsıl olan teşettüt-i hâline nazar ve nefsini âteşe ilkâ ve dünyada ru‘yet-i mukaddeme-i cezâ eyledi.</span></p>
<h2><a name="bookmark271"></a><span class="font14" style="font-weight:bold;"><a name="bookmark2561"></a>Garîbe</span></h2>
<p><span class="font14">Malta Cezîresi'nin Korsan sefînelerinden biri sefînesine ba‘zı metâ‘ tahmîl ü idrâc ve İngiliz bayrağıyle Âsitâne-i sa‘âdet'e geldiğini İngiliz Elçisi mütâla‘a ve istihrâc ey-leyüp, keyfiyyeti bâ-takrîr ‘arz-ı südde-i a‘lâ ve fi'l-hâl Bâb-ı âlî'den Kapudan Paşa'ya keyfiyyet inhâ olunup, Kapudan ve tâyfası habs ü zabt ve sefîneleri mersây-ı Tersâne'ye rabt olundu.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
<p><span class="font9">6</span></p>
</div><br clear="all">
<h2><a name="bookmark272"></a><span class="font14" style="font-weight:bold;"><a name="bookmark2562"></a>Itlâk-ı Re’îsülküttâb „Abdî Efendi ve Yeğen Mehmed Efendi</span></h2>
<p><a name="bookmark2563"></a><span class="font14"><a name="bookmark2564"></a>Mûmâ ileyhimâ<a name="footnote873"></a><sup><a href="#bookmark2565">873</a></sup><sup></sup> bundan akdem birer vesîle ile Gelibolu ve Burusa'ya nefy olunmuşlar idi. İkisi birden kayd-ı nefyden reh-yâb ve Âsitâne-i sa‘âdet'e vüsûl ile kâm-yâb olmuşlar idi. Merkum Yeğen Ağa hânesine geldiği gün vefât ve ‘âzim-i dâr-ı mükâfât oldu. Mûmâ ileyh Mehter Yûsuf Ağa nâm kimesnenin yeğeni olup, devr-i Ahmed Hânî'de ba‘de'l-vefât iki yüz kîselik nakd ve cins terk etmişidi. Yeğen Ağa velâyetinden gelüp, isbât-ı verâset eyledikde, emvâl-i mezkûre bi-temâmihâ merkûma verilüp, yedinde sermâye olmağla Devlet-i ‘aliyye'de ihrâz-ı merâtib ve kesb-i menâfi‘ ve zabt-ı menâsıb eyleyerek Veli Kethudâ'nın ‘azli lâzım geldikde Kethudâlık, mûmâ ileyhe teveccüh ve ‘illet-i mizâcından bahs ile ‘adem-i kabûle müte‘allik kelimât tefevvüh edüp, hâh u nâ-hâh o makam ile ‘âlî-câh olmuşidi. Üç aydan sonra ‘azl ü iclâ ve ba‘de'l-ıtlâk hânesine geldiği gice dest-i ecel ile rûhu bedeninden ihlâ olundu. Mûmâ ileyh Defter Emîni iken halef olduğu<a name="footnote874"></a><sup><a href="#bookmark2566">874</a></sup><sup></sup> Velî Kethudâ'ya varup: —Efendi isminiz nedir?” </span><span class="font14" style="font-weight:bold;">[M1 76] “</span><span class="font14">Yeğendir” demiş, —ne vakit Defter Emîni oldunuz?” dedikde: — </span><span class="font14" style="font-style:italic;">Kalû belâ</span><span class="font10">3</span><span class="font14">dan berü” demiş. Veli Kethudâ, bu vaz‘-ı garîbden dil-gîr olup, —Efendi, yeğen ‘alem-i şahıs olduğunu bilmiyorum, galibâ siz kalû ne‘am defterine emîn olmak gereksiz” demiş.</span></p>
<h2><a name="bookmark273"></a><span class="font14" style="font-weight:bold;"><a name="bookmark2567"></a>Men„-i ferve-i nâfe vü karsak ve „azl-i Voyvoda-i Boğdân</span></h2>
<p><span class="font14">Hâcegan-ı dîvân bi-ecma‘ihim ve ocak ağaları fî-mâ-ba‘d kontuş nâfe ve karsak geymeyüp, kontuş semmûr geymeleri irâde ve cümlesine tenbîh ü ifâde olundu.</span></p>
<p><a name="bookmark2568"></a><span class="font14">Cumâdelâhıre'de Boğdan Voyvodası ‘azl ve Âsitâne'ye celb ve yerine Kostantîn nâm kimesne nasb olundu.</span></p>
<h2><a name="bookmark274"></a><span class="font14" style="font-weight:bold;"><a name="bookmark2569"></a>„Azl-i Sadrıa„zam Sa„îd Paşa ve nasb-ı Sadr-ı esbak Mustafa Paşa</span></h2>
<p><span class="font14">Beş mâh kadar Sadr-ı devlet'de mukîm ve tab‘-ı müstakim ile nesak-sâz-ı emr-i hâdis ü kadim olan Mehmed Sa‘îd Paşa'dan mizâc-ı zemânede olan televvün ve tesârîf-i rûzgârda olan ‘adem-i temekkün ta‘ayyünü ile gurre-i recebde<a name="footnote875"></a><sup><a href="#bookmark2570">875</a></sup><sup></sup> yedinden mühr-i hümâyûn nez‘ ü istirdâd ve oğlu Mes‘ûd Bey mübâşiriyyeti ile İstanköy Cezîresi'ne ib‘âd olunup, hakkında kemâl-i kerem-i Şahâne rû-nümûn ve musâdere ve mu’âhazeden masûn oldu. Dergah-ı ‘âlî Yeniçeri Ağası olan İbrâhîm Ağa, Kayim-makam-ı Sadr-ı ‘âlî ve merci‘-i esâfil ü e‘âlî olup, Sadâret-i ‘uzmâ ve Vekâlet-i kübrâ Mora Muhassılı Sadrı esbak Mustafa Paşa'ya teveccüh ü ikbâl ve bu def‘a dahi dağzen-i kulûb-i akrân ü emsâl oldu.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
</div><br clear="all">
<h2><a name="bookmark2571"></a><span class="font14" style="font-weight:bold;"><a name="bookmark275"></a><a name="bookmark2572"></a>İhsân-ı Vezâret be-Kapudân-ı deryâ ve ihrâc-ı Donanma-yı hümâyûn</span></h2>
<p><a name="bookmark2573"></a><span class="font14">Rütbe-i Mîr-i mîrânî ile deryâya Kapudan ve merâkib-i Tersâne-i ‘âmire'ye hükümrân olan Karabâğî Süleymân Paşa'nın nâsıye-i hâlinde âsâr-ı isti‘dâd nümâyân ve tavr ü hareketinden Devlet-i ‘aliyye'ye hidmet ve sadâkat emâresi zâhir ü ‘ıyân olmağla, işbu şehr-i receb evâyilinde<a name="footnote876"></a><sup><a href="#bookmark2574">876</a></sup><sup></sup> Bâb-ı ‘âlî'ye da‘vet ve menkib-i istihkakına ilbâs-ı hil‘at-i Vezâret kılınup, kemâ-kân deryaya Kapudan ve mutasarrıf-ı bahr-ı bî-pâyân kılındı. Şehr-i mezkûrun onuncu günü<a name="footnote877"></a><sup><a href="#bookmark2575">877</a></sup><sup></sup> müşârun ileyh Donanma-yı hümâyûnu istishâb ve şid-det-i rîh her ne kadar ıztırâb verdi ise dahi Baştarde<a name="footnote878"></a><sup><a href="#bookmark2576">878</a></sup><sup></sup> ve çekdirmeler ile Dolmabağçe pîşgâhına vaz‘-ı lenger-i ikamet ve birkaç günden sonra Ak-deniz'e doğru ve feth-i şuk-ka-i ‘azîmet eyledi.</span></p>
<h2><a name="bookmark276"></a><span class="font14" style="font-weight:bold;"><a name="bookmark2577"></a>Fevt-i Ser-gulâm-ı Bâkî</span></h2>
<p><a name="bookmark2578"></a><span class="font14">Başbâkî-kulu olan Süleymân Ağa, hulûl-i ecel-i mev‘ûd ile terk-i zulmet-serây-ı dâr-ı fânî ve Dergah-ı ‘âlî kapucu-</span><span class="font14" style="font-weight:bold;">[M1 77] </span><span class="font14">başılarından Bekir Paşa-zâde İskender Bey, mansıb-ı mezkûr ile tahsîl-i sermâye-i zindegânî eyledi.</span></p>
<h2><a name="bookmark277"></a><span class="font14" style="font-weight:bold;"><a name="bookmark2579"></a>Ahz-ı sefîne-i korsan</span></h2>
<p><a name="bookmark2580"></a><span class="font14">Fırkateler Başbuğu İstanköylü İbrâhîm Bey, kendi mâlından inşâ eylediği mükemmel ve mücehhez ceng gemisiyle deryâya çıkup, Girid sularında Malta korsanlarından biri fikr-i sayd ü şikâr ile geşt ü güzâr eylediğini istihbâr etmekle, mütevekkilen ‘alellah üzerine varup, bir iki sâ‘at muhârebeden sonra sefîne-i merkümeyi altmış esir ve kırk pâre top ve mühimmâtıyle ahz ü igtinâm ve Âsitâne-i sa‘âdet'e getürüp, istihsâl-i teveccüh-i Şehriyâr-ı enâm eyledi.</span></p>
<h2><a name="bookmark278"></a><span class="font14" style="font-weight:bold;"><a name="bookmark2581"></a>İhrâc-ı Surre-i hümâyûn</span></h2>
<p><span class="font14">Receb-i şerîfin yirmi altıncı günü<a name="footnote879"></a><sup><a href="#bookmark2582">879</a></sup><sup></sup> fukarâ-yı Haremeyn ve zu‘afây-ı buk‘ateyn içün muhassas olan Surre-i hümâyûn ihrâc ve İznikmid A‘yânı Dîv-zâde'nin dest-i emânetine idrâc olunup, mûmâ ileyh dahi Üsküdar'a ‘ubûr ve birkaç günden sonra ‘inân-ı ‘azîmeti ‘atf-ı savb-ı me‘mûr eyledi.</span></p>
<h2><a name="bookmark279"></a><span class="font14" style="font-weight:bold;"><a name="bookmark2583"></a>Vefât-ı hazret-i Vâlide Sultân</span></h2>
<p><a name="bookmark2584"></a><span class="font14">İşbu receb-i şerifin yirmi yedinci Mi‘râc gicesi<a name="footnote880"></a><sup><a href="#bookmark2585">880</a></sup><sup></sup> sadef-i dürdâne-i saltanat ve ma‘den-i cevher-i nâ-yâb-ı devlet Âsiye-‘ismet, Belkıs-nezâhet, Meryem-‘iffet, Âsiye-üsvet Vâlide Sultân hazretleri ba‘zı emrâz-ı bedeniyye ile müte’essir ve safv-ı ‘îş ü zin-degânîsi mütekedder olup, mürg-i rûh-i latîfi kafes-i tenden tâyir ve ‘azm-i serâbistân-ı </span><span class="font14" style="font-style:italic;">fî mak‘ad-i sıdkin ‘inde melîkin muktedir<a name="footnote881"></a><sup><a href="#bookmark2586">881</a></sup></span><span class="font14"><sup></sup> oldu. Fi'l-hâl emr-i techîz ü tekfîne iştigâl ü ikmâl ve Şehriyâr-ı Hamîdü'l-hısâl Bâbü's-sa‘âde'ye dek icrây-ı resm-i teşyî‘ ve îfây-ı hakk-ı tevdî‘ eyleyüp, Şeyhülislâm ve Kâyim-makâm Paşa ve sâyir ricâl-i devlet ve meşâyih-i kirâm na‘ş-ı mağfiret-nakşı cevânibinde rahmet-hân olarak Nûr-i ‘Osmânî Câmi‘i hazîresinde o dürr-i ‘akıleyi mütevârî-yi zîr-i turâb ve o cevher-giran-mâyeyi vedî‘a-i mağfiret-i Rabbü'l-erbâb eylediler.</span></p>
<p><a name="bookmark2587"></a><span class="font14">Müşârun ileyhâ hazretleri Râbi‘atü'l-‘adeviyye gibi leyl ü nehâr ‘ibâdet ü tâ‘at-ı Bârî ile evkât-güzâr ve ekser-i evkât abdestsiz yere basmadığı tevâtür-yâb-ı iştihâr olduğundan gayri, hidmet-güzârân-ı sürâdikât-ı ‘ismetleri olan muhadderâta her gice bin beş yüz Sûre-i İhlâs okutmadan gunûde-i visâde-i hâb olmadığı mervîdir.</span></p>
<h2><a name="bookmark280"></a><span class="font14" style="font-weight:bold;"><a name="bookmark2588"></a>İhrâc-ı huyûl be-Çerâ-gâh ve nakl-kerden-i Pâdişâh be-Sâhil-serây-ı Tersâne</span></h2>
<p><a name="bookmark2589"></a><span class="font14">Şa‘bân-ı şerîfin gurresi<a name="footnote882"></a><sup><a href="#bookmark2590">882</a></sup><sup></sup> rûz-i hızır olmak mülâbesesiyle, Istabl-ı ‘Âmire'de olan esbânın Çerâgâh-ı Sa‘dâbâd'a ihrâcları mu‘tâd olduğundan, yevm-i mezkûrda âlây-ı vâlâ ile zikr olunan esbleri mahalline îsâl ve Mîrahûr-i </span><span class="font14" style="font-weight:bold;">[M1 78] </span><span class="font14">Evvel olan ‘Ali Bey hidmetini ikmâl eyledi. Şehriyâr-ı ‘âlî-tebâr, a‘del-i hevâ ile şöhret-şi‘âr olan Tersâne Bağçesi'ne yarım göç ile nakli ihtiyâr buyurup, şa‘bân evâyilinde<sup>4</sup> mahall-i mezkûr kudûm-i Şâhâne ile dârü's-sürûr oldu.</span></p>
<h2><a name="bookmark281"></a><span class="font14" style="font-weight:bold;"><a name="bookmark2591"></a>Resîden-i Sadrıa„zam be-Âsitâne-i sa„âdet</span></h2>
<p><span class="font14">Nüvîd-i Sâdâret'le berîd-i beşâret, Mora Muhassılı Mustafa Paşa'ya müsâra‘at edüp, vâkıf-ı keyfiyyet oldukları ân, sebükbârca Âsitâne tarafına irhây-ı ‘inân etmişler idi. Kurb-i devlete resîde oldukları şenîde olduğundan, Behâriyede yemeklik tertîb olunup, ba‘de't-ta‘âm sandala süvâr ve Yalı-köşkü'nden Serây-ı ‘âmire'ye güzâr ve şa‘bânü'l-mu‘azzamın üçüncü günü<sup>5</sup> huzûr-i Şehriyârî'de iktisây-ı hil‘at-i Sadâret ve tesellüm-i mühr-i Vekâlet ile kesb-i dest-mâye-i ibtihâc ü istibşâr eyledi. Şehinşâh-ı mekârim-mu‘tâd Yalı-köşkü dervâzelerin küşâd etdirdüp, alayına nigâh-endâz-ı şevket <a name="bookmark2592"></a>oldukların Sadr-ı müşârun ileyh teferrüs edüp, cây-gâh-ı Pâdişâh olan mahalle geldikde, bâlây-ı rahşda üç defa kadd-hamîde-i ta‘zîm ve âdâb-ı ‘ûbûdiyyeti tetmîm eyleyüp, Serây-ı Âsafâne'lerine pâ-nihâde-i vüsûl ve Şeyhülislâm ve Kayim-makam Paşa resmi itmâmında dîvân yerine nüzûl ve ‘umûm haftânları ilbâsiyle erbâb-ı menâsıbın cümlesi nazar-ı ‘âtıfete meşmûl oldu. Üç günden sonra tenbîhât-ı Hüsrevâne'yi şâmil hatt-ı hümâyûn ve dahi sonra esb-i müzeyyen ile şân-ı Sadâret-penâhî efzûn kılındı.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
</div><br clear="all">
<h2><a name="bookmark282"></a><span class="font14" style="font-weight:bold;"><a name="bookmark2593"></a>„Azl ü nasb-ı Sadreyn</span></h2>
<p><a name="bookmark2594"></a><span class="font14">Rumeli Kadı‘askeri ‘Abdurrahîm Efendi ve Anadolu Kadı‘askeri Şeyhî Monla Efendi, birer seneden ‘ibâret olan müddet-i ‘örfiyyelerin itmâm ve işbu şa‘bânü'l-mu‘azzamın onuncu günü<a name="footnote883"></a><sup><a href="#bookmark2595">883</a></sup><sup></sup> Rumeli Sadâreti'yle, Dürrî-zâde Mustafa Efendi ve Anadolu Sadâreti'yle, Veliyyüddîn Efendi iktisâb-ı şeref-i tâm eylediler.</span></p>
<h2><a name="bookmark283"></a><span class="font14" style="font-weight:bold;"><a name="bookmark2596"></a>Vuku„-i tevcîhât der-Enderûn-i hümâyûn</span></h2>
<p><a name="bookmark2597"></a><span class="font14">Târîh-i mezkûrda Çukadar Ağa olan Gül Ahmed Paşa-zâde Feyzî Beyefendi, Ka-pucu-başılık ile ve Rikâbdâr Ağa, Cizye Muhâsebeciliği ile Enderûn-i hümâyûn'dan ihrâc olunup, Yûsuf Paşa-zâde Îbrâhîm Bey, Çukadar Ağalık ile behre-ver ve ‘Ali Paşa-zâde Nu‘mân Bey, Rikâbdâr Ağalık ile muvakkar oldu. Feyzî Beyefendi'nin Silahdâr-ı Şehriyârî Mehmed Ağa ile bir mâddede mu‘âraza vü münâkaşası zuhûr ve nefsâniyyet ile mîr-i mûmâ ileyhi nânpâresiz kurb-i Saltanat'dan mehcûr eylediği, bu Fakır'e lisânen takrîr ve medd-i dûd-i âh ile tesvîd-i çehre-i çarh-i esîr eyler idi. Bir müddetden sonra Silahdâr Mehmed </span><span class="font14" style="font-weight:bold;">[M1 79] </span><span class="font14">Paşa, Sivas Vâlîsi bulunup, mîr-i mûmâ ileyh bir me‘mûriyyet ile Sivas'a vardıkda, şikâf-ı cerîha-i sadrını karîn-i iltiyâm ve yüz kîseden mütecâviz nakd ü cins ile ikrâm eylediği meşhûrdur.</span></p>
<h2><a name="bookmark284"></a><span class="font14" style="font-weight:bold;"><a name="bookmark2598"></a>Zikr-i nüzûl-i Filika vü Sandal-i hümâyûn</span></h2>
<p><a name="bookmark2599"></a><span class="font14">Şa‘bânın on dördüncü günü<a name="footnote884"></a><sup><a href="#bookmark2600">884</a></sup><sup></sup> Filika vü Sandal-i hümâyûnun rûy-i deryâya nüzûlü tasmîm olunduğuna binâ‘en, bi'n-nefs Sadrıa‘zam huzûrları mu‘tâd olanlar ile varup, ol iki şâhbâz-ı bülend pervâzı âşiyân-ı kadîmleri olan deryâya itâre ve ‘amele ve sunnâ‘ının ‘uyûn-i ümmîdlerini nakd ü hil‘atle inâre eyledi.</span></p>
<h2><a name="bookmark285"></a><span class="font14" style="font-weight:bold;"><a name="bookmark2601"></a>Fevt-i Hattât Çelebî Efendi</span></h2>
<p><span class="font14">Şeyh-i vakt olan Hattât Râsim Mehmed Efendi, şa‘bân-ı şerîfin on beşinci<a name="footnote885"></a><sup><a href="#bookmark2602">885</a></sup><sup></sup> Berât gicesi tayy-ı tomâr-ı emel ve icâbet-i dâ‘î-yi ecel eyledi. Mûmâ ileyh hüsn-i hâl ile ma‘rûf ve vakt-i hâliyede ‘ibâdet ü tâ‘atle me‘lûf olup, kati çok âsâr-ı kalemi olduğundan başka müte‘addid Mesâhif-i şerîfe ve Delâ‘il ve ahzâb yazup, bilâ-vuzû‘ kalemi devâta ser-fürû etmediği menkûldür. Ma‘ûneye karîb ba‘zı hâlî ve istihsâna şâyân <a name="bookmark2603"></a>makali var idi. Beher mâh yetmiş bin Fâtiha-i şerife kırâ’etine müdâvemet ve vâfir kimseler sarîr-i kalem-i ta‘lîminden istifâza-i cevdet-i hat ile kesb-i şöhret etmişlerdir.</span></p>
<h2><a name="bookmark286"></a><span class="font14" style="font-weight:bold;"><a name="bookmark2604"></a>Ziyâfet-i Mîrahûr-i Evvel ve nakl-i hümâyûn be-Sâhil-serây-ı Beşiktaş</span></h2>
<p><a name="bookmark2605"></a><span class="font14">Şehr-i mezkûrun on yedinci günü<a name="footnote886"></a><sup><a href="#bookmark2606">886</a></sup><sup></sup> Mîrahûr-i Evvel ‘Ali Bey tarafından Şehriyâr-ı sütûde-sîret hazretlerine tertîb-i ziyâfet olunup, tenezzülen teşrîf ve ba‘de't-ta‘âm sâha-i Şâhâne'ye müzeyyen esb çekilüp, bu mukabelede semmûr kürk ile mîr-i mûmâ ileyh taltîf olundu. Hevâlarda cevdet ve rûy-i deryâya letâfet ‘ârız olduğundan, Sâhil-serây-ı Beşiktaş'a rağbet derkâr olup, binâ‘en ‘alâ zâlik şehr-i mezkûrun yirminci pençşenbih günü,<a name="footnote887"></a><sup><a href="#bookmark2607">887</a></sup><sup></sup> </span><span class="font14" style="font-style:italic;">Eyledi bir burcdan bir burca tahvîl-i âfitâb</span><span class="font14"> mefhûmu üzere Sâhil-serây-ı mezkûreyi âfitâb-ı cihântâb-ı tal‘atleri münevver ve o mahall-i dil-güşâyı kudûm-i Şâhâne'leri sahn-ı behişte hemser eyledi.</span></p>
<h2><a name="bookmark287"></a><span class="font14" style="font-weight:bold;"><a name="bookmark2608"></a>Vuku„-i harîk</span></h2>
<p><a name="bookmark2609"></a><span class="font14">Şehr-i mezkûrun yirmi dördüncü gicesi sâ‘at beş buçukda<a name="footnote888"></a><sup><a href="#bookmark2610">888</a></sup><sup></sup> iken Alaca-hammâm kurbunda vâki‘ Hekîm-başı'nın ikamet eylediği hâneden zuhûr-i âteş ahvâl-i nâsı müşevveş edüp, civârında vâkî‘ birkaç hâne muhterik ve etrâf inhidâmıyla intifâ-kerde-i lutf-i hazret-i Hâlık oldu.</span></p>
<h2><a name="bookmark288"></a><span class="font14" style="font-weight:bold;"><a name="bookmark2611"></a>İhrâc-ı mevâcib-i kısteyn</span></h2>
<p><a name="bookmark2612"></a><span class="font14">Şa‘bânü'l-mu‘azzamın yirmi beşinci salı günü<a name="footnote889"></a><sup><a href="#bookmark2613">889</a></sup><sup></sup> tertîb olunan Dîvân-ı hümâyûn'da ‘umûmen askerî tâyifesinin </span><span class="font14" style="font-weight:bold;">[M1 80] </span><span class="font14">müstehak oldukları iki kıst mevâcib, müsellem-i eyâdî-yi erbâb-ı revâtib kılınup, mu‘tâd üzere Bâb-ı ‘âlî'de devr olduğu gün teşrîfât-ı hümâyûn ve hatt-ı iltifât-meşhûn, Silahdâr Ağa vesâtatıyle şeref-res-i vüsûl ve Ağa-yı mûmâ ileyh esb-i müzeyyen ve ferve-i semmûr ve mebâliğ ile mutayyeben ‘inân-gerdân-ı kufûl oldu.</span></p>
<h2><a name="bookmark289"></a><span class="font14" style="font-weight:bold;"><a name="bookmark2614"></a>Vefât-ı hazret-i Zübeyde Sultân</span></h2>
<p><span class="font14">Hüdâvendigâr-ı sâbık cennet-mekân Sultân Ahmed Hân hazretlerinin benât-ı ‘is-met-simâtlarından Zübeyde Sultân, bir müddetden berü ser-nihâde-i bâlîn-i bîmârî ve ramazân-ı şerîfin altıncı günü<a name="footnote890"></a><sup><a href="#bookmark2615">890</a></sup><sup></sup> kudûm-i ecel-i mahtûm ile reh-peymây-ı dârü‘l-‘afv-i cenâb-ı Kird-gârî olup, gasl ü tekfin ve nemâz ü telkin ‘akabinde Vâlide Câmi‘i hâricinde defn olunan vâlide-i müşfikaları Musliha Kadın cenbinde mütevârî-yi zîr ü<a name="footnote891"></a><sup><a href="#bookmark2616">891</a></sup><sup></sup> zemîn <a name="bookmark2617"></a>kılındı. Müşârun ileyhâ hayrât ü hasenâta mâyil ve fukarâ vü zu‘âfâya lütf u ihsânı şâmil âlât-ı sâz ve âvâze-i dil-nüvâzdan dâmen-keş-i ictinâb ve leyl ü nehâr mütâla‘a-i kütüb ile merzât-i Hüdâ'yı iktisâb eyler idi. Civârında temekkün eden eytâm ü erâmil ramazânda zehâyir ve ‘îd mevsimlerinde libâs-ı fâhir ile vâreste-i gavâyil idi; </span><span class="font14" style="font-style:italic;">rahme-tüllâhi „aleyhâ<a name="footnote892"></a><sup><a href="#bookmark2618">892</a></sup></span><span class="font14"><sup></sup></span><span class="font14" style="font-style:italic;">.</span></p>
<h2><a name="bookmark290"></a><span class="font14" style="font-weight:bold;"><a name="bookmark2619"></a>Ziyâret-i Hırka-i şerîfe</span></h2>
<p><a name="bookmark2620"></a><span class="font14">Muntasıf-ı ramazân-ı şerîfde<a name="footnote893"></a><sup><a href="#bookmark2621">893</a></sup><sup></sup> havâss-ı nâs telsîm-i Hırka-i şerîfe-i Nebevî ile kesb-i şeref-i bî-kıyâs edegeldikleri kanûn-i devlet-i ebed esâs olduğuna binâ’en, yevm-i mezkûrda Sadrıa‘zam ve Şeyhulislâm ve sudûr hazerâtı ve sâyir huzûrları mu‘tâd olanlar Hırka-i şerîfe odasına varup, fahr-i kâ‘inât ve sened-i mevcûdât ‘aleyhi ekmelü't-tahiyyât hazretlerinin kûşe-i ridây-ı feyz-ihtivâların leb-i âdâb ü ta‘zîm ile telsîm ve nisâr-ı tefârîk-ı tahiyyet ü teslîm eylediler.</span></p>
<h2><a name="bookmark291"></a><span class="font14" style="font-weight:bold;"><a name="bookmark2622"></a>Tebrîk-i „îd</span></h2>
<p><a name="bookmark2623"></a><span class="font14">Debdebe-i<a name="footnote894"></a><sup><a href="#bookmark2624">894</a></sup><sup></sup> Saltanat-ı ‘aliyye üzere leyle-i garrây-ı şevvâlde<a name="footnote895"></a><sup><a href="#bookmark2625">895</a></sup><sup></sup> erkân-ı Devlet tebrîk-i ‘îd zımnında Serây-ı hümâyûn'da ‘akd-i encümen-i cem‘iyyet edüp, ‘ale's-seher Pâdişâh-ı bahr ü berr ve mâlik-i taht ü efser, dîhim-i saltanata zîb ü fer verdikde, ber-muktezây-ı merâtib vâhiden ba‘de vâhidin âstîn-i bûs-i Şâhâne ile nâyil-i e‘azz-i metâlib olup, ba‘de'l-mu‘âyede Sultân Ahmed Câmi‘i'nde salâtı edâ ve Serây-ı ‘âmire'ye mu‘âvede buyurdular.</span></p>
<p><span class="font14" style="font-weight:bold;">İhsân-ı Vezâret be-Ser-çavuşân-ı Dergâh-ı „âlî</span></p>
<p><span class="font14">Bir zemândan berü Dîvân-ı ‘âlî'de Çavuş-başı<a name="footnote896"></a><sup><a href="#bookmark2626">896</a></sup><sup></sup> ve icrây-ı ahkâm-ı dîvâniyyede gayr-i mütehâşî olan ‘Abdurrahmân Ağa'nın silk-i vüzerâya intizâmı, Sadr-ı vâlâ-makam tarafından ‘arz-ı südde-i </span><span class="font14" style="font-weight:bold;">[M1 81] </span><span class="font14">Şehriyâr-ı enâm kılınmışidi. Ağa-yı mûmâ ileyh hisse-yâb-ı hüner ü kemâl ve ‘akl ü rüşdü müsellem-i erbâb-ı nazar u istidlâl olduğuna binâ‘en, hakkında müsâ‘ade-i hümâyûn rû-nümûn olup, sâlis-i Şevvâlde<a name="footnote897"></a><sup><a href="#bookmark2627">897</a></sup><sup></sup> rütbe-i vâlây-ı Vezâret'le ber-murâd ve manzûme-i Vezâret'i Eyâlet-i Mar‘aş'la müstezâd kılındı.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
<p><span class="font9">6</span></p>
</div><br clear="all">
<h2><a name="bookmark293"></a><span class="font14" style="font-weight:bold;"><a name="bookmark2628"></a>Fevt-i Vezîr Mustafa Paşa Kapudan-ı esbak</span></h2>
<p><a name="bookmark2629"></a><span class="font14"><a name="bookmark2630"></a>Kara Mehmed Paşa-zâde Mustafa Paşa, mansıbı olan Ohri'de fevt ve<a name="footnote898"></a><sup><a href="#bookmark2631">898</a></sup><sup></sup> zâyik-ı merâret-i mevt oldu. Müşârun ileyh Mîrahûr-i Evvel iken, muktezây-ı vakt ile Vezîr ve İran'a Sefîr olmuşidi. ‘Avdetinde Muhâfız-ı Belgrad ve bir müddetden sonra Deryâ Ka-pudanlığı'yle dil-şâd olup, ‘azli iktizâ ve taşra mansıblarında lâzime-i Vezâret'i icrâ ve mükerreren Kapudân-ı deryâ olup, ba‘de-bürhetin mine'l-eyyâm ma‘zûl ve eyâlât ü el-viyeye tasarruf ile tavr-ı hükümeti makbûl olmuşidi. Tekadüm-i zemân ile pîr ü nâ-tüvân ve rükûb u nüzûlden ‘aczi nümâyân olduğundan, Ohri Sancağı'yla kesb-i râhat ve sinni yetmişe yetmiş iken ‘azm-i sefer-i âhiret eyledi. Müşârun ileyh vüzerây-ı ‘izâmın yekke-süvâr-ı meydân-ı fürûsiyyeti ve idâre-i umûr ve ıslâh-ı hâl-i cumhûrda sâhib-i kudreti olup, hüsn-i hatt u hüner ile meşhûr ve ‘ifây-ı hakk-ı Vezâret'de merd-i sâbit-kadem ü gayûr idi.</span></p>
<h2><a name="bookmark294"></a><span class="font14" style="font-weight:bold;"><a name="bookmark2632"></a>İhrâk-ı kebîr</span></h2>
<p><span class="font14">Şevvâlin sekizinci leyle-i isneyn sâ‘at ikide<a name="footnote899"></a><sup><a href="#bookmark2633">899</a></sup><sup></sup> iken Cübb-i ‘Ali-kapusu'nun yesârın-da Yehûd hânelerin birinden âteş zâhir ve o havâlîde olan büyût ü dekâkîni ihrâk ile kal‘a dâhiline âteş münteşir olup hübûb-i rîh-i şedîd sebebi ile birkaç kol olup ve her kol birkaç yere yayulup, zâbitân kangi taraf itfâsına sa‘y etdiler ise kârger<a name="footnote900"></a><sup><a href="#bookmark2634">900</a></sup><sup></sup> ve sa‘y ü ikdâmları muvâfık-ı hükm-i kazâ vü kader olmayup, bir cânibi Unkapanı'nı ve Sü-leymâniyye'yi tâ Kapudan Paşa Hammâmı'na dek ve bir tarafı Vefâ meydânından Şehzâde Câmi‘i'ni ve Eski Odalar'ı ve Langa kapusuna dek yemîn ü yesârını ve hâric-i sûrdan sâhil-i bahra varınca bi'l-cümle âsâr-ı binâyı ifnâ ve bir tarafı Zeyrek'den Serrâc-hâne ve At-meydânı ve Akserây'ı ve Yeni Odalar'dan birkaç kışlayı ve Avret Pazarı'nı ve Dâvud-paşa İskelesi'ni ve bir tarafından Sultân Mehmed ve Sultân Selîm ve ‘Ali Paşa çarşusunu ve Lütfî Paşa ve Aya-kapu ve Yeni-kapu'yu </span><span class="font14" style="font-style:italic;">“ke-enlem yekün şey’en mezkûra”<a name="footnote901"></a><sup><a href="#bookmark2635">901</a></sup></span><span class="font14"><sup></sup> edüp, sekene-i İstanbul'u zâr ü zebûn ve niçe ashâb-ı servet ü sâmânın ciğerini hûn ve ne hâl ise kırk sekiz sâ‘atdan sonra sükûn buldu. Feth-i İstanbul'dan berü </span><span class="font14" style="font-weight:bold;">[M1 82] </span><span class="font14">böyle âteş meşhûd u mesmû‘ olmayup, vâfir nüfûs tu‘me-i ejder-i nâr olduğu dahi tevâtüryâb-ı iştihârdır.</span></p>
<h2><a name="bookmark295"></a><span class="font14" style="font-weight:bold;"><a name="bookmark2636"></a>Binây-ı Kal„a-i Sagrı</span></h2>
<p><a name="bookmark2637"></a><span class="font14">Midillü Cezîresi'nin cânib-i garbîsinde vâki‘ Sagrı Limanı İskenderiyye ve sâyir mahallerden vürûd eden sefâyine me‘vâ ve furtunaya uğrayanlara leyl ü nehâr melce‘ ü me‘vâ olup, ancak ba‘zan Maltalu'nun korsan gemileri limân-ı mezkûrda ihtifâ ve gözlerine kesdirdikleri sefâyini zabt ve halkına cevr ü cefâ ederler idi. Ak-deniz'de ticâretle me‘lûf olan ru‘esâ ve mellâhânın<a name="footnote902"></a><sup><a href="#bookmark2638">902</a></sup><sup></sup> cihet-i emniyyetleri ma‘kûd ve güzergâhları mesdûd olup, bu beliyyenin çâresi görülmek ve lîmân-ı mezkûrun sûret-i muhâfazasına himmet ü ikdâm olunmak tazarru‘âtını Dîvân-ı ‘âlî'de tekrîr ve evliyây-ı devlet dahi hüsn ü kubh-i mâddeyi te’emmül ile niyâzlarına müsâ‘adeyi izmâr-ı zamîr edüp, ba‘zı meşâgil-i devlet sebebi ile bu âna dek te’hîr olunmuşidi. Bu esnâda keyfiyyet Südde-i sa‘âdet'e ‘arz ü takdîm ve lîmân-ı mezkûrun istihkâm ve muhâfazası elzem-i umûrdan olduğu ifâde vü tefhîm olunup, tab‘-ı Şâhâne'de bu makule hayr ü hasenâta meyl ü rükûn gûn-be-gûn efzûn olup, hatta Ahur-kapu hâricinde ihtirâ‘ ü îcâd ve şeb-i târda medâr-ı fark-ı beyâz ü sevâd olan fenârın vaz‘ında hâsıl olan muhassenât bi't-tecribe ma‘lûm-i hümâyûnları olduğundan, bu eser-i nev-bünyâdın dahi zemân-ı sa‘d-iktirânlarında husûlünü taleb ve irtiyâd buyurmalarıyle, fi'l-hâl emr-i hümâyûnları sâdır ve lîmân-ı mezkûrda bir kal‘a-i metînü'l-esâs ve bir ma‘kıl-i müstahîlü'l-indirâs bina olunmak irâdesi zâhir olup, Kapudan Paşa bi'n-nefs mahalline ‘azîmet ve keşf ü mu‘âyeneden sonra şa‘bânın altıncı günü<a name="footnote903"></a><sup><a href="#bookmark2639">903</a></sup><sup></sup> vaz‘-ı esâsa mübâşeret edüp, altı ay müddetde tekmîl ve âsâyiş-i nâs tahsîl olundu. Kal‘a-i mezkûrenin tabye ve burcuna ejder-peyker toplar ve hevânlar ta‘biya vü tanzîm ve dizdâr ve neferât ve mühimmât ile cihet-i istihkâmı tetmîm olunup, şöyle ki vasat-ı sâhilde tarafeyn boğazlarına nâzır muhammesü'ş-şekl tahmînen on iki bin zirâ‘ı hâvî bir kal‘a-i rasîne olduğu İspanya sefâretiyle ric‘atde manzûr-i Fakır olmuşdur. Mustahfızları gayet mutabassır olup, hatta İspanya Beyliği ile gelür iken hevâda muhâlefet ve emvâc-ı deryâda şiddet olmak takrîbi ile bi'z-zarûre lîmân pîşgâhına vaz‘-ı tîmûr edeceğimizi kal‘a neferâtı müşâhede ve sefâyin-i ecânib zannıyle der-‘akab pîrâmen-i kal‘ada izhâr-ı etvâr-ı muhârebe vü mutârade eylediler. Tarafımızdan âdem irsâliyle beyân-ı mâdde </span><span class="font14" style="font-weight:bold;">[M1 83] </span><span class="font14">olundukda, fi'l-cümle kesb-i em-niyyet edüp, hâricden ba‘zı levâzım tedârüküne müsâ‘ade eylediler. Kal‘a-i mezkûreye bir sâ‘at yerden mâ‘-i lezîz getürdilüp, iki câmi‘ ve bir hammâm ve birkaç mahalde akarsuları olup, mahallinde bünyâd ü te‘sîs olunmuş ve korsan ve sâyir lusûs-i bahriy-yeyi o sâhilden men‘ etmiş bir kal‘a olduğu muhtâc-ı beyân değildir.</span></p>
<h2><a name="bookmark296"></a><span class="font14" style="font-weight:bold;"><a name="bookmark2640"></a>Tevcîhât-ı Ağayân-ı Ocâğ-ı „âmire</span></h2>
<p><a name="bookmark2641"></a><span class="font14"><a name="bookmark2642"></a>Kudûm-i Âsafî ile Kayim-makam Paşa'ya mansıb verilmek lâzım olduğundan, şevvâlü'l-mükerremin on ikinci günü<a name="footnote904"></a><sup><a href="#bookmark2643">904</a></sup><sup></sup> müşârun ileyhe Karaman Eyâleti tevcîh ü ihsân ve Kul Kethudâsı Tosun Mehmed Ağa Ağa-yı Yeniçeriyân kılınup, Na‘ilbend Mehmed Ağa, Kul Kethudâsı nasbıyla behre-dâr-ı lütf u ‘inâyet ve sâyir ricâl-i ocağ dahi tarîkleri üzere hissedâr-ı câh ü menzilet oldular.</span></p>
<p><span class="font14" style="font-weight:bold;">„Azl-i Şeyhülislâm Dâmâd-zâde Feyzullah Efendi ve nasb-ı Dürrî-zâde Mustafa Efendi ve Sadr-ı Rûm-şüden-i „Osmân Monla Efendi</span></p>
<p><a name="bookmark2644"></a><span class="font14">Pîrâye-bahş-ı mesned-i îftâ olan Dâmâd-zâde Feyzullah Efendi, bir müddetden berü o mesned-i refî‘de medâr-ı ‘akd ü hall-i umûr-i ‘ulemâ ve mürettib-i hudûd ve merâtib-i verese-i enbiyâ olup, bu esnâda muktezây-ı hâl ile Meşîhat'den infisâl ve Beykoz'da vâki‘ sâhil-hânesinde ikamet ile devâm-ı ‘ömr-i Pâdişâhî'ye iştigal eyledi. Sadr-ı Rum ve hâvî-yi mantûk u mefhûm olan Dürrî-zâde Mustafa Efendi, iktisây-ı hil‘at-i beyzâ ile me‘mûr-i hidmet-i menî‘a-i Fetvâ olup, bu mülâbese ile münhal olan Rumeli Sadâreti, îmâm-ı Evvel-i Sultânî ve ‘ilm ü hünerde evvel-i Teftâzânî<a name="footnote905"></a><sup><a href="#bookmark2645">905</a></sup><sup></sup> ve sânî-yi Bedî‘-i Hemedânî<a name="footnote906"></a><sup><a href="#bookmark2646">906</a></sup><sup></sup> olan Pîrî-zâde ‘Osmân Monla Efendi'ye tevcîh ü ‘inâyet ve dûş-i istîhâlî ferve-i semmûr ile pür-zîb ü zînet kılındı.</span></p>
<h2><a name="bookmark298"></a><span class="font14" style="font-weight:bold;"><a name="bookmark2647"></a>Nakl-i hümâyûn be-Karaağac</span></h2>
<p><a name="bookmark2648"></a><span class="font14">A‘del-i eyyâm olan mevsim-i harîf hulûl ve Sâhil-serây-ı Beşiktaş'dan tab‘-ı hümâyûn ‘udûl edüp, Karaağac Sâhil-serâyı bu mevsimlerde sahn-ı cinâna şebîh ve ma-hall-i mezkûre nakl mizâc-ı Mülûkâne'ye vecîh görülüp, ibtidây-ı zilhiccede bi'ş-şevketi ve'l-ikbâl o sâhil-serây-ı behişt-âsâya sâye-endâz-ı iclâl oldular.</span></p>
<h2><a name="bookmark299"></a><span class="font14" style="font-weight:bold;"><a name="bookmark2649"></a>Vefât-ı Nakıbü'l-eşrâf-ı sâbık Rızâ Efendi</span></h2>
<p><span class="font14">Efendi-yi mûmâ ileyh mukaddime-i mevti olan maraz-ı hâyile mübtelâ ve tîrdân-ı ecelden perîde olan nâvek-i kazâya havâle-i hedef-i rızâ edüp, evâyil-i zilhiccede<a name="footnote907"></a><sup><a href="#bookmark2650">907</a></sup><sup></sup> terk-i cihân ü cihâniyân ve mu‘tekif-i zâviye-i hâmûşân oldu. Mûmâ ileyh ‘arîku'l-asl sâhibü'l-fazl bir zât olup, dûdmân-ı Cengîziyye'ye<a name="footnote908"></a><sup><a href="#bookmark2651">908</a></sup><sup></sup> kadem-i ihtisâsı olduğuna binâ‘en, </span><span class="font14" style="font-style:italic;">Târîh-i</span></p>
<p><a name="bookmark2652"></a><span class="font14" style="font-weight:bold;">[M1 84] </span><span class="font14" style="font-style:italic;">Gazân</span><span class="font14"> nâm kitâbı tercüme edüp, ‘ibârât-ı nefîse ve kelimât-ı selîse ile ahvâl-i hânân-ı Kırım'ı icmâl edüp, inşâsına sihr-i helâl ve güftârına ahsen-i makâl dense sezâdır.</span></p>
<h2><a name="bookmark300"></a><span class="font14" style="font-weight:bold;"><a name="bookmark2653"></a>Zikr-i tebrîk ü tehniye-i „îd-i adhâ</span></h2>
<p><a name="bookmark2654"></a><span class="font14">Mâh-ı zilhiccenin onuncu günü<a name="footnote909"></a><sup><a href="#bookmark2655">909</a></sup><sup></sup> hidmet-güzârân-ı südde-i a‘lâ ‘ale'l-‘umûm Serây-ı hümâyûn'a varup, dâmen-i feyz-me‘men-i Şâhâne'ye ruh-sâ ve tebrîk-i ‘îd-i sa‘îd resmini icrâ eylediler.</span></p>
<p><span class="font14" style="font-weight:bold;">İhsân-ı Vezâret be-Silahdâr-ı hazret-i Şehriyârî Mehmed Ağa</span></p>
<p><a name="bookmark2656"></a><span class="font14">Ağa-yı müşârun ileyhin takrîrine nazaran hiddet ü tehevvüre mümâna‘at ve ba‘zı nâ-şâyeste tavra ‘adem-i mütâba‘at hakkında tevlîd-i buğz u nefret edüp, </span><span class="font14" style="font-style:italic;">el-Muhlisûn „alâ hatarin „azîm<a name="footnote910"></a><sup><a href="#bookmark2657">910</a></sup></span><span class="font14"><sup></sup> medlûlünce dâ‘imâ havf ü haşyet üzere iken, müceddeden nefh-ı rûh gibi hakkında ‘inâyet-i İlâhiyye sünûh edüp, zilhiccede Tırhala Sancağı'yla rütbe’-i vâlây-ı Vezâret'e nâyil ve birkaç gün zarfında umûrunu görüp, mansıbı tarafına râhil oldu.</span></p>
<h2><a name="bookmark302"></a><span class="font14" style="font-weight:bold;"><a name="bookmark2658"></a>Tenkîl-i eşkıyâ der-Mar„aş</span></h2>
<p><span class="font14">Mar‘aş Vâlîsi Vezîr ‘Abdurrahmân Paşa, Dârendeli merhûm Vezîr Hüseyin Pa-şa'nın yeğeni olup, bir müddet taşra vüzerâsına ve Kara Mehmed Paşa-zâde Vezîr Mustafa Paşa'ya Kapudan iken Kethudâ olup, isti‘dâdı nümâyân olduğundan, Kapucu-başılık ihsân olunmuşidi. Bir zemândan sonra Çavuş-başı<a name="footnote911"></a><sup><a href="#bookmark2659">911</a></sup><sup></sup> nasb olunup, kulûb-i evliyây-ı devleti hüsn-i sîret ve lisân-ı ‘azb ile celb etmişidi. Meşiyyet-i Lem yezelî iktizâsıyla Vezâret'le kadri ‘âlî ve Mar‘aş Eyâleti'ne vâlî olup, yollarda ri‘âyet-i hazm ü ihtiyât ve serserî geşt ü güzâr ile fukarâ-yı ızrâr eden levendâtı dâyiresine irtibât ve lede'l-iktizâ eyâlet dâhilinde olan eşkıyâya taslît ile </span><span class="font14" style="font-weight:bold;">[mısrâ]„:</span></p>
<p><span class="font14">Zi-her taraf ki bûd küşte sûd-i İslâmest<a name="footnote912"></a><sup><a href="#bookmark2660">912</a></sup></span><span class="font4"><sup></sup></span></p>
<p><a name="bookmark2661"></a><span class="font14">fâyidesini zihninde ihfâ etmişidi. Mar‘aş'a vusûlünde Bektaşlı<a name="footnote913"></a><sup><a href="#bookmark2662">913</a></sup><sup></sup> ve Kılıçlı<a name="footnote914"></a><sup><a href="#bookmark2663">914</a></sup><sup></sup> kabîleleri şedîdü'ş-şekîme ve kesîru'l-‘aded eşhâs olup, ebnây-ı sebîli nehb ü garet muktezây-ı cibilletleri ve vüzerây-ı ‘izâma ‘adem-i itâ‘at eski ‘âdetleri olmağla, ba‘zı tenbîhât ile şâyed salâha meyl ve me‘lûf oldukları habâsetden cerr-i zeyl ederler ümmîdiyle kabîle-başılarına âdem gönderüp, bî-muhâbâ huzûruna geldiklerinde izhâr-ı rûy-i istînâs ile cümlesine hil‘atler ilbâs ve fî-mâ-ba‘d bağy ü şekaya tesaddî ve ebnây-ı sebîl ve fu-karâya te‘addî etmekden tebâ‘udleri tenbîh ve ismâ‘ ve sâlimen mahallerine ircâ‘ olunmuşlar idi. Çok geçmeden etrâf zu‘afâsını ızrâr ve ebnây-ı sebîl ve tüccârı berhem-zede-i hasâr eyledikleri, Vezîr-i müşârun ileyhe be-dîdâr oldukda, âhar bir kabîleyi ıslâh içün </span><span class="font14" style="font-weight:bold;">[M1 85] </span><span class="font14">bi'n-nefs hareketini işâ‘a ile zikr olunan iki kabîleden yüz kadar müte‘ayyen kimse taleb edüp, anlar dahi fikr-i âhar mütâla‘a etmeyüp, da‘vetine icâbet etmişler idi. Rü‘esây-ı eşkıyâ olan on beş neferi i‘dâm ve sâyir rüfekalarının dahi beyne'l-hıyâm eyâdî-yi askerde kârları itmâm kılınup, yatakları olan ‘aşîret üzerine dahi bin nefer sü-vârî irsâl ve ekserini istîsâl edüp, nihân-hâne-i mel‘anetlerinde zuhûr eden eşyâ vü emvâl, isbât olundukça ashâbına teslîm ve o havâlînin emniyyetini istihsâl eylediğini ‘arz-ı Der-bâr-ı‘atûfet-iştimâl eyledi.</span></p>
<h2><a name="bookmark627"></a><span class="font14" style="font-weight:bold;"><a name="bookmark2664"></a>Ba„zı vukû„ât</span></h2>
<p><span class="font14">Birkaç def‘a Sipâh Ağası ve ricâl-i devletin ser-hayl-i meydân-ı akviyâsı olan Re‘îs Kethudâsı Mustafa Ağa, leyletü'l-‘îd merg-i fücâ‘î ile ‘âlem-i hestîden nâ-bedîd oldu.</span></p>
<p><span class="font14">İhrâk-ı kebîr sebebi ile ba‘zı Hudâ nâ-ters harîk-zedelerin emvâline dest-res olup, bilâd-ı<a name="footnote915"></a><sup><a href="#bookmark2665">915</a></sup><sup></sup> ba‘îdeye nakl ve bey‘ u semenini ba‘zı metâlib-i sâfilelerine sarf u def‘ eyleye-çekleri mütehakkak olduğundan, etrâf ü eknâfa evâmir-i şerîfe irsâl ve o makule yağmacılar teftîş ü su‘âl ve eyâdî-yi hıyânetlerinde vâfir eşyâ vü emvâl çıkup, refte refte Âsitâne'ye vusûl buldukça ba‘de's-sübût ashâbına teslîm ve bu lütf-i ‘amîm sebebi ile muhteriku'l-fu‘âd olan kati çok kimseler tatyîb ü ten‘îm olundu.</span></p>
<p><a name="bookmark2666"></a><span class="font15" style="font-weight:bold;">VEKÂYİ‘-İ SENE SEB„ÎN VE Mİ’ETE VE ELF</span></p>
<h2><a name="bookmark305"></a><span class="font14" style="font-weight:bold;"><a name="bookmark2667"></a>İhsân-ı Vezâret be-Mîrahûr-i Evvel ‘Ali Bey ve vuku‘-i tevcîhât-ı ağayân-ı Rikâb</span></h2>
<p><a name="bookmark2668"></a><span class="font14"><a name="bookmark2669"></a>Sadr-ı esbak ve civâr-ı Hakk'a mülhak olan Çorlulu ‘Ali Paşa'nın hafîdi ve Gül Ahmed Paşa merhûmun necl-i reşîdi olan ‘Ali Beyefendi'nin kemâl ü isti‘dâdı gün gibi zâhir ü celî ve hüsn-i şemâyil ü sîreti ‘umûm-i nâsa gayr-i hafî olup, halbetü'r-rihân fehm ü ‘irfânda âharı lâhik kendi sâbık ve emsâl ü akrânını zât-ı bergüzîde sıfâtına nis-bet kıyâs ma‘a'l-fârik kabîlinden olduğuna binâ’en, hakkında nazar-ı iksîr-eser-i Şâhâne müstemirru'z-zuhûr ve re‘sü'l-mâl-i ticâretgâh-ı ikbâl olan iltifât-ı Hüsrevâne bâre-i sâdıkanesinde mütetâbi‘u's-sudûr olup, erbâb-ı hüccet ü nazar: </span><span class="font14" style="font-style:italic;">İnne’l-hilâle izâ ra’eyte nümüvvehû eykante en-seyekûne bedren kâmilen<a name="footnote916"></a><sup><a href="#bookmark2670">916</a></sup></span><span class="font14"><sup></sup> bürhânı üzere eserden mü‘essire istid-lâl ile bürûz-i neyyir-i ikbâline medd-i târ-ı basar etmişler idi. İşbu muharremü’l-harâmın beşinci günü<a name="footnote917"></a><sup><a href="#bookmark2671">917</a></sup><sup></sup> o mîr-i sütûde-tedbîr şâyeste-i elkab-ı vezîr olup, menşûr-i Eyâlet-i Rumeli dahi ismine terkim ve dâyiresini ber-vech-i etem tanzîm ile </span><span class="font14" style="font-weight:bold;">[M1 86] </span><span class="font14">mansıbı tarafına ‘azîmeti tasmîm eyledi. Müşârun ileyhin Vezâret'i sebebi ile Büyük Mîrahûrluk münhal olup, Mîrahûr-i Sânî olan ‘İvaz Paşa-zâde Halîl Bey, Evvel ve sâbıka Kapucular Kethudâsı Bergosî Mehmed Ağa, Küçük Mîrahûrluk ile nâyil-i kus-vây-ı emel oldu.</span></p>
<h2><a name="bookmark306"></a><span class="font14" style="font-weight:bold;"><a name="bookmark2672"></a>Tertîb-i ziyâfet ez-cânib-i Sadr-ı vâlâ-menkabet be-cenâb-ı Pâdişâh-ı Keyûmers-kudret</span></h2>
<p><span class="font14">Muhterik olan Bâb-ı ‘âlî destyârî-yi himem-i Pâdişâh-ı pür-me‘âlî ile resm-i evvelden bâlâter-binâ olunup, sinîn-i sâbıkada ola geldiği vech üzere tertîb-i ziyâfet olunacağı bâ-telhîs hâk-i ‘atebe-i Mülûkâne'ye ‘arz u inhâ olunmuşidi. Şevvâlü’l-mükerremin altıncı hamîs günü<a name="footnote918"></a><sup><a href="#bookmark2673">918</a></sup><sup></sup> Pâdişâh-ı Dârâ-gulâm hıyre-sâz-ı a‘yün-i hâss u ‘âm olan debdebe-i Mülûkâne ve tantana-i Hüsrevâne'leriyle Timür-kapu‘dan çıkup, Paşa-kapusu‘na tekarrublarında müstakbilîn-i hademe-i bâb ve sadr-ı ‘âlî-cenâb seng-i rikâba dek râcilen meşy ile îfây-ı hakk-ı hidmet-güzârî eyleyüp, rehvâr-ı sabâ-reftârdan devlet ü übbehetle nâzil ve şeref-i makdemleriyle ‘Arz odası'nı kasr-ı cennete mümâsil eylediler. Sâzendegân ve hânendegân negamât-ı cân-güdâz ile kulûb-i kavâbile ifâza-i rûh-i sânî ve sâyir bâzendegân dahi icrây-ı sanâyi‘-i ma‘rûfeleriyle muharrik-i ‘ırk-ı zevk-i <a name="bookmark2674"></a>vicdânî oldular. Bundan sonra ferşhân ve ihzâr-ı et‘ime-i mütenevvi‘u'l</span><span class="font10">1</span><span class="font14">-elvân kılınup, maslahat-ı ta‘âm hıtâm buldukda, mahdûm-i Sadr-ı a‘zamî huzûr-i hümâyûna getürdi-lüp, Hâssa silahşörlerine ilhâk ve müzeyyen bir re‘s esb ve sâyir ‘atâyâ ile mazhar-ı nevâziş-i Pâdişâh-ı âfâk kılındı. Sadrıa‘zam tarafından tertîb ve tehyi‘e olunan esb-i müzeyyen ve mücevherât ve tefârîk-i sâyire ‘arz-ı huzûr-i lâmi‘u'n-nûr kılınup, hediyye-si kabûle karîn ve hidmeti vâsıl-ı ser-menzil-i tahsîn olduğundan, menkib-i Âsafâneleri bir sevb-i semmûr ile tezyîn olundu.</span></p>
<h2><a name="bookmark307"></a><span class="font14" style="font-weight:bold;"><a name="bookmark2675"></a>İhrâc-ı mevâcib ve nüzûl-i kalyon</span></h2>
<p><a name="bookmark2676"></a><span class="font14">Sâl-i mezkûr muharreminin yirmi beşinci günü<sup>2</sup> bir kıst mevâcib çıkup, râtibe-hârân-ı dergâh-ı mu‘allâ, erkân-ı ni‘am-i celîle-i Şâhâne'den hâyiz-i kıst-ı evfây-ı birr ü ihsân oldular. Tersâne sâhasında inşâ ve Vefk-i Devlet isimyle müsemmâ kılınan kalyon ‘avn-i Hak'la itmâm ve deryâya nüzûl isti‘dâdını kesb eylediği ma‘rûz-i ‘atebe-i Şeh-riyâr-ı enâm kılınmışidi. Şehr-i mezkûrda âbâ vü ecdâd-ı vâlâ-nijâdları i‘tiyâdı üzere Tersâne'yi teşrîf ve huzûrları resm olanları iltifât-ı Şâhâne ile taltîf ‘akabinde vakt-i muhtâr hulûl ve bilâ-meşakka o sefîne-i kûh-misâl rûy-i deryâya nüzûl eyledi. Def-terdâr-ı Şıkk-ı Evvel olan Ahmed Efendi, </span><span class="font14" style="font-weight:bold;">[M1 87] </span><span class="font14">mübtelây-ı ‘azl-i nâgeh-zuhûr ve Gelibolu'ya nefy ile mağdûr olup, sâbıkâ Defterdâr ve hâlâ Yeniçerî Kâtibi olan Memiş Efendi, o câh-ı bülend ile refî‘u'l-mikdâr oldu.</span></p>
<h2><a name="bookmark308"></a><span class="font14" style="font-weight:bold;"><a name="bookmark2677"></a>„Azl ü nefy-i Sadr-ı Rumeli</span></h2>
<p><a name="bookmark2678"></a><span class="font14">İmâm-ı Evvel ve Sadâret-i Rumeli ile nâyil-i kadr-i ecel olan Pîrî-zâde ‘Osmân Monla Efendi'ye sıfât-ı zemîmeden olan rişvet ve tama‘ isnâd ve hakkında nâyire-i ga-zab u tehevvür îkâd olunup, beş mâh kadar mutesaddî-yi hükûmet-i şer‘iyye olmuşiken ‘azl ile tenkîb ve Gelibolu'ya tagrîb olundu. Sadâret-i Rumeli ile Bekir Efendi-zâde Ahmed Efendi, tatrîb ve Riyâset-i İmâmet ile Küçük İmâm Hasan Efendi ve Küçük İmâmlık ile Çavuş-zâde Mehmed Emîn Efendi tatyîb olundu.</span></p>
<h2><a name="bookmark309"></a><span class="font14" style="font-weight:bold;"><a name="bookmark2679"></a>Hânden-i mevlid-i şerîf</span></h2>
<p><span class="font14">Şehr-i rebî‘ulevvelin on ikinci günü<sup>3</sup> ‘âdet-i kadîme-i devlet üzere Şehriyâr-ı bedî‘u'l-âsâr Sultân Ahmed Câmi‘-i şerîfini kudûm-i meyâmin-lüzûmlarıyla lâmi‘u'l-envâr buyurup, istimâ‘-ı mevlid-i Nebevî ile kesb-i füyûzât-ı vâfireden sonra ‘inân-ı übbehet ü şevketi ‘atf-ı sûy-i Serây-ı ‘âmire eylediler.</span></p>
<p><span class="font12">mütenevvi‘ul M1, K1, H : mütenevvi‘atü'l B1.</span></p>
<p><span class="font12">25 Muharrem 1170 = 20 Ekim 1756 Çarşamba.</span></p>
<p><span class="font12">12 Rebî‘ulevvel 1170 = 5 Aralık 1756 Pazar.</span></p>
<h2><a name="bookmark310"></a><span class="font14" style="font-weight:bold;"><a name="bookmark2680"></a>Zuhûr-i „atıyye be-hâcegan-ı Dîvân-ı hümâyûn</span></h2>
<p><a name="bookmark2681"></a><span class="font14"><a name="bookmark2682"></a>Mevlid-i şerif kırâ’etinin ferdâsı ma‘zûl hâcegâna ‘atıyye-i hümâyûn zuhûr edüp, ism ü resmleriyle da‘vet ve Kethudâ Bey odasında herkes nasîbini ahz ile terfîh-i hâllerine mübâderet olundu.</span></p>
<h2><a name="bookmark311"></a><span class="font14" style="font-weight:bold;"><a name="bookmark2683"></a>Vefât-ı Şehzâde Sultân Mehmed</span></h2>
<p><a name="bookmark2684"></a><span class="font14">Şehr-i mezkûrun yirmi dokuzuncu günü<a name="footnote919"></a><sup><a href="#bookmark2685">919</a></sup><sup></sup> ekber-i evlâd-ı cenâb-ı Ahmed Hânî olan Sultân Mehmed, mebtûnen dâr-ı fenâdan irtihâl ve ‘âlem-i ‘ukbâya intikâl edüp, Sad-rıa‘zam ve Şeyhulislâm ve sâyir lâzimü'l-huzûr olan efrâd-ı nâs ve meşâyih-i kirâm Serây-ı hümâyûn'da cem‘ olup, şehzâde-i nâ-kâm ve o serv-i gülzâr-ı ‘izz ü ihtişâm tahtı çûbînde gasl olunup, techîz ü tekfînden sonra Şeyhulislâm Efendi imâmetiyle nemâzı edâ ve ‘âdet-i me‘lûfe üzere na‘ş-ı mağfiret-nakşı menâkib-i ta‘zîme tahmîl olunarak vâlid-i mâcidleri merhûm ve mağfûr ed-dâricu ilâ bi-buhbûhati'l-gılmân ve'l-hûr hazretlerinin zîr-i pây-ı mu‘attarlarında vedî‘a-i sandûkçe-i gaybûbet ü hafâ kılındı. Merhûm ve mağfûrun leh cenâblarının ‘âlem-i hestîden fikdânı sebeb-i nâliş-i kâsî vü dânî olduğundan başka, beş bin kadar âdem na‘şını teşyî‘ ve hakkında etvâr-ı teveccu‘ ve te‘essüfü tenvî‘ eylediler. Şehzâde-i müşârun ileyh lâyık-ı taht ü tâc dânende-i tarîk-ı istînâs ü imtizâc mütevâzı‘ ve halûk ve müstakımü't-tab‘ ve sadûk idi.</span></p>
<h2><a name="bookmark312"></a><span class="font14" style="font-weight:bold;"><a name="bookmark2686"></a>„Azl-i Vezîr-i a„zam Mustafa Paşa ve nasb-ı Râgıb Mehmed Paşa</span></h2>
<p><span class="font14">Ba‘zı sikadan menkûldur ki, Şâm Vâlîsi </span><span class="font14" style="font-weight:bold;">[M1 88] </span><span class="font14">‘Azm-zâde Es‘ad Paşa'nın ba‘zı ‘avârız sebebi ile ‘azli cây-gîr-i zamîr-i Pâdişâhî olup, Sadrıa‘zam Mustafa Paşa'ya —Şâm bir vâlîye muhtâc olup, idâre-i emâret-i huccâc <a name="footnote920"></a><sup><a href="#bookmark2687">920</a></sup><sup></sup>&nbsp;eder vüzerâdan kim vardır?” de-yü istimzâc buyurduklarında, Râgıb Mehmed Paşa'nın âvâze-i şöhreti ‘âlem-gîr ve ‘ilm ü hüneri felek-mesîr olduğuna binâ‘en, Sadâret'e kendüden ehak olduğunu idrâk ile umûr-i devletden bir hatb-ı cesîm ile işgâlini bir müddetden berü murâd eder idi. Makâmını muhâfazaya ihtilâs-ı fursat ve Râgıb Paşa'nın evleviyyetini telmîh u işâret eyledikde: —Râgıb Paşa ‘uhdesinden gelebilür mü?” deyü i‘âde-i kelâm buyurduklarında: —Mebde-i saltanatdan berü silkü'l-le‘âl vüzerây-ı ‘izâma intizâm edenlerin biri gubârını şak ve nâyil olduğu kemâlât-ı insâniyyeye mülhak olmadıkları muhakkakdır. ‘Akl ü rüşd ve fart-ı zekâ ve tedbîr-i umûrda yegâne-i zemânedir” dedikde: —Var Şâm'ı tevcîh kıl” hitâbıyla meclis bozuldukda, Sadrıa‘zam'ın bu ta‘rîf-i ‘acîbi kalb-i hümâyûnu tahvîl ve —Böyle ‘âkil vezîr sadr-ı devletde istihdâm olunmaludur” deyü fi'l-hâl müjde-i Sadâret'le mahsûs bir Hasekî'yi Haleb cânibine tesbîl eylediler. </span><span class="font14" style="font-weight:bold;">Nazm<a name="footnote921"></a><sup><a href="#bookmark2688">921</a></sup></span><span class="font14"><sup></sup>:</span></p>
<p><span class="font14">‘Aduv şeved sebeb-i hayr ger hâhed</span></p>
<p><span class="font14">Hamîr-mâye-i dükkân-ı şîşe ger sengest<sup>1</sup></span></p>
<p><a name="bookmark2689"></a><span class="font14">Biz zâhir-i hâlden bahs ile sadede gelelim. Rebî‘ulâhırın yirminci sülesâ günü<sup>2 </sup>dîvân olup, Sadrıa‘zam henüz ‘avdet etmişiken: Ecibi'l-emîr! nidâsıyla, Enderûn-i hümâyûn'a getürdilüp, resmen Dârüssa‘âde odasında vakfe-gîr-i istirâhat olur olmaz mühr-i hümâyûn yedinden nez‘ olunup, Balık-hâne'ye gönderilmişidi. Ferdâsı bilâ-musâdere Rodos Cezîresi'ne ‘azîmeti isti‘câl ve bâlâda zikr u tafsîl olunduğu vech üzere nüvîd-i Sadâret, Haleb Vâlîsi Vezîr Râgıb Mehmed Paşa'ya irsâl olundu. Müşârun iley-hin bu def‘a Sadâreti dokuz mâh mikdârıdır. Sadrıa‘zam Âsitâne'ye gelinceye dek ru‘yet-i umûr-i ‘ibâd ve tanzîm-i şevârid-i bilâd zımnında Kapucular Kethudâsı bulunan el-Hâc ‘Ali Ağa, rütbe-i vâlâ-yı Vezâret'le Kayim-makam nasb ü ta‘yîn ve İskemleci-başı Mustafa Ağa, müşârun ileyhe câ-nşîn kılındı. Kayim-makam-ı ‘âlî-makam mahallinde müstekar oldukdan sonra, mu‘tâd üzere Reî’îs efendi Vezâret berâtı ve Tevkı‘î Efendi, nişân-ı hümâyûn takımı ve Mîr-‘alem tûg getürüp, müşârun ileyh tarafından dahi kürkler ve müzeyyen esbler ve defter-i teşrîfât mantûku üzere ‘atıyyeler verilüp, tekmîl-i </span><span class="font14" style="font-weight:bold;">[M1 89] </span><span class="font14">şân-ı devlet ve îfây-ı resm-i saltanat kılındı. El-hâletü hâzih bu tarîk-i mergub gayr-i meslûk ve bu resm-i kadîm mülga vü metrûk olup, erbâb-ı ‘avâyid çeşm-i hasretle dûrdan nazar ve intifây-ı fevâyid-i mansıb ile tecerru‘-i hûn-i ciğer ederler.</span></p>
<h2><a name="bookmark313"></a><span class="font14" style="font-weight:bold;"><a name="bookmark2690"></a>Itlâk-ı Defterdâr-ı esbak Halîmî Efendi ve Ahmed Efendi</span></h2>
<p><a name="bookmark2691"></a><span class="font14">Kayim-makam Paşa rikâb günü ‘atebe-i Hüsrevâne'ye ruhsâ, mûmâ ileyhimânın ıtlakları bâbında dest-güşây-ı recâ olmağla, iltimâsına müsâ‘ade ve gelüp hânelerinde ikametleriyçün başka başka taraflarına emr-i ‘âlî firistâde olundu.</span></p>
<h2><a name="bookmark314"></a><span class="font14" style="font-weight:bold;"><a name="bookmark2692"></a>Havâdisât-ı müteferrika</span></h2>
<p><span class="font14">Sirke ‘Osmân Paşa-zâde turş-rûy-i zemâneden dil-hırâş ve cüz‘î me‘âş ile Edirne'de inti‘âş eyler idi. Hakkında müsâ‘ade-i rüzgâr-ı yâr ve bâ-rütbe-i Mîr-i mîrânî Sed-dü'l-bahr muhâfazasıyla sâhil-res-i çâr-mevce-i ekdâr oldu.</span></p>
<p><span class="font14">Sâbıka Mîrahûr-i Sânî Ağa-babası-zâde İbrâhîm Ağa, mükemmel ta‘yînât ile Ka-pucu-başılık rütbesin ihrâz ve mahdûm-i kayim-makamî Silahşorân-ı hâssaya iltihâk ile kesb-i imtiyâz ve Mektûbî hulefâsından ‘İsmet Efendi, Kayim-makam-ı müşârun ileyhe Kâtib-i Dîvân ve dâhil-i silsiletü'z-zeheb-i hâcegân oldu.</span></p>
<p><span class="font14">Vezîr-i esbak Mehmed Paşa mühürdârı olup, Hattî Efendi'nin hidmetinde nümâ-yâfte-i iştihâr olan ‘Abdulkerîm Efendi ve Yenişehirli İbrâhîm Efendi ve Başbâkı-kulu-</span></p>
<p><span class="font12">“^„£~.</span><span class="font12" style="font-style:italic;">&lt;^,^</span><span class="font12"> jK^ &nbsp;&nbsp;&nbsp;&nbsp;&nbsp;&nbsp;&nbsp;&nbsp;</span><span class="font3" style="font-variant:small-caps;">aaIj^ Ij^ </span><span class="font12" style="font-style:italic;">/ ^-</span><span class="font12"> ^^ </span><span class="font12" style="font-style:italic;">s^ jj^</span><span class="font12"> = Allah isterse düşmanı hayır sebebi yapar,</span></p>
<p><span class="font12">şişe dükkânının mayasının hamuru (aslı) taştır” anlamına gelen Farsça bir beyittir.</span></p>
<p><span class="font12">20 Rebî‘ulâhir 1170 = 12 Ocak 1757 Çarşamba. Metnimizde belirtilen gün ile bizim ilgili eserlerden istifade ile belirttiğimiz gün arasındaki farklılık, hilâlin görülmesinden kaynaklanmış olmalıdır.</span></p>
<p><a name="bookmark2693"></a><span class="font14">zâde Ahmed Efendi, hâyiz-i rütbe-i hâceganî ve nâyil-i mukaddime-i mekasıd ü emânî oldular.</span></p>
<h2><a name="bookmark315"></a><span class="font14" style="font-weight:bold;"><a name="bookmark2694"></a>İhrâc-ı mevâcib</span></h2>
<p><a name="bookmark2695"></a><span class="font14">Cumâdelûlânın yirmi altıncı sülesâ günü<a name="footnote922"></a><sup><a href="#bookmark2696">922</a></sup><sup></sup> mülâzim-i dergâh-ı ‘âlî olan Yeniçe-riyân ve sâyir ocağların müstehak oldukları bir kıst mevâcibleri cem‘ u tetmîm ve Kub-be-altı'nda kabzına me’mûrlara teslîm ve devr ‘akabinde Hazîne Kethudâsı Ağa ile şe-ref-bahş-ı vürûd olan teşrîfât ve hatt-ı hümâyûn kadr ü i‘tibâr-ı cenâb-ı kayim-makamî yi müzdâd ü efzûn eyledi.</span></p>
<p><span class="font14" style="font-weight:bold;">İtmâm-ı kışlak-hây-ı Gılmân-ı „Acemî ve sâyir</span></p>
<p><a name="bookmark2697"></a><span class="font14">İhrâk-ı kebîrde ‘acemî oğlanları kışlasıyla yeniçerilere mahsûs eski odalar bi-kazâ‘illâhi te‘âlâ muhterik ve derûnunda mütemekkin zâbitân ve neferât birer tarafa muntalik olmuşlar idi. Zikr olunan kışlaların müceddeden binâsı Gümrükçü İshak Ağa'ya havâle ve bir ân akdem tekmîli içün cûybâr-ı himmet ü ikdâm isâle olunup, târîh-i mezkûrda ikisi dahi ahsen-i nizâm üzere resîde-i hayyiz-i hıtâm oldu.</span></p>
<h2><a name="bookmark317"></a><span class="font14" style="font-weight:bold;"><a name="bookmark2698"></a>Fevt-i Muhâsebe-i Cizye</span></h2>
<p><a name="bookmark2699"></a><span class="font14">Sâbıka Dârü's-sa‘âde Ağası Kâtibi ve hâlâ Cizye Muhâsebecisi Mustafa Efendi, evâyil-i cumâdelûlâda<a name="footnote923"></a><sup><a href="#bookmark2700">923</a></sup><sup></sup> giriftâr-ı </span><span class="font14" style="font-weight:bold;">[M1 90] </span><span class="font14">ser-pençe-i ecel ve mansıbı münhal olmağla, sâbıka Kethudâ Kâtibi Kayseriyyeli ‘Ali Efendi, o mansıb-ı nemâdâr ile ıslâh-ı halel-i emel eyledi.</span></p>
<h2><a name="bookmark318"></a><span class="font14" style="font-weight:bold;"><a name="bookmark2701"></a>Kudûm-i Vezîr-i a„zam be-Âsitâne-i sa„âdet</span></h2>
<p><span class="font14">Sadr-ı me‘ârif-pîrâ ve düstûr-i Âsaf-râ olan Ragıb Mehmed Paşa cenâblarının da‘veti zımnında irsâl olunan Silahdâr-ı hazret-i Şehriyârî müşârun ileyh ile iltika ve bir ân akdem südde-i sa‘âdet'e vusûllerini inhâ etmişler idi. Sebükbârca hareket ve Cumâdelâhıre'nin yirmi sekizinci günü<a name="footnote924"></a><sup><a href="#bookmark2702">924</a></sup><sup></sup> Âsitâne-yi sa‘âdet'e ilkay-ı rahl-i sa‘âdet eyleyecekleri, resîde-i derece-i sıhhat ve fi'l-hâl Üsküdar'da vâki‘ Mehmed Paşa kasrında resm-i kadîm üzere yemeklik tertîb olunup, huzûrları mu‘tâd olan erkân-ı devlet da‘vet ve müteheyyi-i kudûm-i Sadr-ı Felâtûn-menkabet olmuşlar idi. Yevm-i mezkûrda kasr-ı mezkûre pâ-nihâde ve ba‘de't-ta‘âm Şeyhulislâm Efendi ile bi'l-mürâfaka huzûr-i hümâyûna ruhsûde olup, hil‘at-i zerrîn-tırâz-ı Sadâret ile kamet-i istihkakı teşrîf ve sâmi‘a-i Âsafânesi dürr-i yektây-ı tenbîh-i Şâhâne ile teşnîf olundu. Huzûr-i hümâyûn'dan ruhsatyâb-ı ‘avd- ü insırâf ve müretteb alay ile Bâb-ı ‘âlî'ye gelüp, icrây-ı merâsim-i eslâf ve mütesaddî-yi ru‘yet-i umûr-i etrâf oldu. Üç gün sonra ber-vech-i <a name="bookmark2703"></a>mu‘tâd hatt-ı hümâyûn şeref-vürûd olup, me’âli selefinin rehâvetinden ve fîmâ ba‘d hutûb-i devletde tekâsül olunmamakdan ‘ibâret olup, sûret-i imtisâlde telhîs tahrîr ve hâk-i kadem-i Şehriyârî'ye tesyîr olunup, ‘akabinde müzeyyen bir rahş-ı dil-keş dahi taraf-ı hümâyûndan şeref-bahş-ı vürûd ve resm-i ‘âdî icrâsından sonra resânende-i esb olanlara kürk ve hila‘ iksâ olunduğundan başka kîse-i ümmîdleri mâ-lâ-mâl nükûd oldu.</span></p>
<h2><a name="bookmark319"></a><span class="font14" style="font-weight:bold;"><a name="bookmark2704"></a>„Azl-i Kethudâ Bey ve Defterdâr Efendi</span></h2>
<p><a name="bookmark2705"></a><span class="font14">Sadrıa‘zam Kethudâsı olan Mehmed Emîn Ağa-zâde Hüseyin Ağa, cumâdelûlânın onuncu günü<a name="footnote925"></a><sup><a href="#bookmark2706">925</a></sup><sup></sup> o makâm-ı refî‘den dûr ve hânesinde ikâmete me’mûr olup, Rûznâmçe-i Evvel olan Yûsuf Efendi, Sadâret-i ‘uzmâ Kethudâlığı ile dest-zen-i şevk u tarab ve Halîmî Mustafa Efendi Rûznâmçe-i Evvel mansıbı ile nâyil-i matlab olup, Defterdâr-ı Evvel olan Memiş Efendi dahi yevm-i mezkûrda ‘azl ve birkaç gün mukaddem nefyden gelen Defterdâr-ı sâbık el-Hâc Ahmed Efendi, yerine nakl olundu.</span></p>
<h2><a name="bookmark320"></a><span class="font14" style="font-weight:bold;"><a name="bookmark2707"></a>„Azl-i Kethudây-ı Bevvâbîn</span></h2>
<p><a name="bookmark2708"></a><span class="font14">Kapucular Kethudâsı olan İskemleci Mustafa Ağa, </span><span class="font14" style="font-weight:bold;">[M1 91 </span><span class="font14">sâl-hurde vü pîr ve hidmetini idârede bi'z-zarûre izhâr-ı taksîr eylediği ma‘lûm-i Şehriyâr-ı kişver-gîr olduğuna binâ‘en, şehr-i mezkûrun on ikinci günü<a name="footnote926"></a><sup><a href="#bookmark2709">926</a></sup><sup></sup> ma‘zûl ve yerine Hasan Paşa dâmâdı ‘Abdî Ağa mevsûl oldu.</span></p>
<h2><a name="bookmark321"></a><span class="font14" style="font-weight:bold;"><a name="bookmark2710"></a>„Azl-i Şeyhülislâm ve vukü„ât-ı sâyire</span></h2>
<p><span class="font14">Müftiyyü'l-enâm olan Dürrî-zâde Mustafa Efendi, şehr-i merkumun yirmi sekizinci günü<a name="footnote927"></a><sup><a href="#bookmark2711">927</a></sup><sup></sup> merâret-i ‘azl ile telah-kâm ve Gelibolu'da ikâmeti murâd-ı Şehriyârî-enâm olup, Şeyhulislâm-ı sâbık Dâmâd-zâde Feyzullâh Efendi, ber-vech-i tekrâr o mesned-i vâlâ ile celîlü'l-mikdâr oldu.</span></p>
<p><span class="font14">Şehr-i recebü'l-ferdin on ikinci günü<a name="footnote928"></a><sup><a href="#bookmark2712">928</a></sup><sup></sup> Kâyim-makâm-ı sadr-ı benâm olan Vezîr ‘Ali Paşa'ya, Halebü'ş-şehbâ Eyâleti tevcîh olunup, Bahr-i İskenderun'a ‘azîmet ve râkib olduğu kalyon Kapudan-ı müşârun ileyhi selâmetle sâhil-i merkuma ihrâc etdikden sonra Mısır tevcîh olunan Vezîr Sa‘deddîn Paşa'yı Mısır'a ve selefi Sadr-ı esbak Hekîm-zâde ‘Ali Paşa'yı, sâhil-i Rum'dan kangi sâhile mümkün olursa ihrâca mübâşeret eylemesi tenbîh olundu.</span></p>
<p><span class="font14">Yevm-i mezkûrda sükkân-ı Haremeyn-i şerîfeyn'e be-her sâl tahsîs olunan Surre-i hümâyûny, Haremeyn hazînesinden ifrâz ve Surre Emîni nasb olunan Ser-bostâniyân-ı <a name="bookmark2713"></a>sâbık Ahmed Ağa'ya teslîm olunup, ru‘yet-i levâzımı ‘akabinde licâm-ı ‘azîmeti mun‘atif-i savb-ı Hicâz kılındı.</span></p>
<h2><a name="bookmark322"></a><span class="font14" style="font-weight:bold;"><a name="bookmark2714"></a>„Azl-i Re’îsülküttâb</span></h2>
<p><a name="bookmark2715"></a><span class="font14">Şehr-i mezkûrun yirmi birinci günü<a name="footnote929"></a><sup><a href="#bookmark2716">929</a></sup><sup></sup> Re’îsülküttâb olan ‘Avnî Efendi ‘azl ile mü-te‘ellim ü mütekeddir ve Darb-hâne Nâzırı olan Ebûbekir Efendi, Riyâset-i Küttâb ile mütesaddır ve Darb-hâne Emâneti ile sâbıka Muhâsebe-i Evvel Subhî Mehmed Efendi, mecbûru'l-hâtır kılındı.</span></p>
<h2><a name="bookmark304"></a><span class="font15" style="font-weight:bold;"><a name="bookmark2717"></a>VEKÂYİ„-İ SENE İHDÂ VE SEB„ÎN VE Mİ’ETE VE ELF</span></h2>
<p><a name="bookmark2718"></a><span class="font14">Nisvân tâyifesi seyir mahallerinde ve ezikka vü esvâkda tavr-ı cedîd ve zînet-i ber-mezîd ile mekşûfetü’l-vücûh geşt ü güzâr eyledikleri manzûr-i Pâdişâhî ve o makülelerin men‘ ü tahzîri sebeb-i tahsîl-ı rızây-ı İlâhî olduğunu idrâk eylediklerinden, fî-mâ ba‘d ihtiyâc ü zarûret mess etmedikçe hânelerinden çıkmayup<a name="footnote930"></a><sup><a href="#bookmark2719">930</a></sup><sup></sup>, lede'l-hâce tavr-ı kadîm üzere mestûretü'l-ahvâl mesâlih-i zarûriyyelerin ru’yet ve mecma‘-i süfehâ olan seyr mahallerine ‘azîmetden mücânebet eylemeleri bâbında e’imme-i mahallâta tenbîh ü te’kîd olundu.</span></p>
<h2><a name="bookmark324"></a><span class="font14" style="font-weight:bold;"><a name="bookmark2720"></a>„Alâmet-i semâviyye</span></h2>
<p><a name="bookmark325"></a><span class="font14">Sâl-i mezkûr muharremi evâhırında<a name="footnote931"></a><sup><a href="#bookmark2721">931</a></sup><sup></sup> müstedîrü'ş-şekl ve beyâza mâ’il âsumândan nûr şeklinde bir şey bedîdâr olup, deryâya nüzûl edinceye dek rûy-i arz tâbdâr eyle-di.</span><span class="font14" style="font-weight:bold;">[M1 92]</span></p>
<p><span class="font14" style="font-weight:bold;">İNTİKÂL-İ SULTÂN „OSMÂN HÂN BİN</span></p>
<p><span class="font14" style="font-weight:bold;">ES-SULTÂN MUSTAFA HÂN BİN ES-SULTÂN MEHMED HÂN VE CÜLÛS-İ SULTÂN MUSTAFA HÂN BİN ES-SULTÂN AHMED HÂN</span></p>
<p><span class="font14">Dâver-i devrân ve Şehinşâh-ı zemân olan Sultân ‘Osmân Hân hazretleri üç sene kadar pîrâye-i bahş-ı mesned-i zindegânî ve câlis-i taht-ı ferhunde baht-ı ‘Osmânî olup, nâgâh âyîne-i cism-i latîfleri gubâr-ı ‘araz-ı maraz ile jeng<a name="footnote932"></a><sup><a href="#bookmark2722">932</a></sup><sup></sup>-beste ve cevher-i şeffâf-beden-i şerîfleri seng-i felâhun-ı nâ-tüvânî ile şikeste olup, huzzâk-ı etibbânın mu‘âlece vü müdâvâtı gayr-i müfîd ve ‘illet-i bedeniyyesi yevmen fe-yevmen müzdâd ü şedîd olduğundan, işbu bin yüz yetmiş bir senesi saferinin on altıncı pazar gicesi<a name="footnote933"></a><sup><a href="#bookmark2723">933</a></sup><sup></sup> ba‘de'l-‘işâ o Şehriyâr-ı melek-sîmâ terk-i tâc ü taht-ı dünya ve ihtiyâr-ı erîke-i ‘ukbâ eyledi. Sinnî-yi ‘ömr-i girenmâyeleri altmış bir sene ve müddet-i saltanatları üç seneden iki gün noksândır. Müddet-i medîde-i tengnây-ı harem-serây-ı halvetde tek ü tenhâ imrâr-ı subh u ‘aşâ buyurduklarından mizâc-ı ‘âlîlerinde fi'l-cümle ‘acele vü ‘adem-i te’ennî ve husûlü emed-i ba‘îde bâz-beste olan umûrun tarfetü'l-‘aynda zuhûrunu taleb ü temennî ederler idi. Tabî‘at-ı pür-safvetleri sıfât-ı memdûhadan olan cûd ü sehâ ve bezl ü i‘tâya mecbûr ve fukarâ vü zu‘afâ hakkında rahm ü şefkatleri gayr-i mahsûr olup, bi-hasebi'l-beşeriyye savb-ı Şâhâne'lerinden ba‘zı hâlât-ı müz‘ice zuhûr etdiyse bile der-‘akab ‘azz-ı nevâciz-i nedâmet ve dest-zen-i te‘essüf ü telehhüf olarak izhâr-ı hüzn ü küdûret buyururlar idi. Eşedd-i lüzûmu olan Sıgrı Kal‘ası ve Ahur-kapu'da vaz‘ u îcâd eyledikleri fenâr ve zât-ı hümâyûnlarına mensûb câmi‘-i şerîf tekmîli, </span><span class="font14" style="font-style:italic;">hayrâtün hisân<a name="footnote934"></a><sup><a href="#bookmark2724">934</a></sup></span><span class="font14"><sup></sup> ve eser-i bedî‘u'l-bünyânlarındandır. Meşreb-i Mülûkânelerine ahz-ı bertîl ve rüşvet ile mesâlih-i nâsı ru’yet gayet müstekreh görülüp, Sadrıa‘zam ‘Ali Paşa gars-ı yemîni ve bende-i dîrîni iken, i‘dâmını ahz-ı rişvet kazıyyesine binâ ve ‘alâ rivâyetin başka ma‘naya ibtinâ eyledikleri mervîdir. Zemân-ı ‘ibret-nişânlarında iki def‘a ihrâk-ı kebîr ve tâ‘ûn gibi bir reziyye-i ‘âlemgîr ve incimâd-ı deryâ ve nehb-i züvvâr-ı beyt-i Hudâ ve Memâlik-i mahrûse'de dahi envâ‘-ı mesâyib ü belvâ zuhûr etmişdir; </span><span class="font14" style="font-style:italic;">Zâlike takdîru'l-„azîzü'l-„alîm<a name="footnote935"></a><sup><a href="#bookmark2725">935</a></sup></span><span class="font14"><sup></sup></span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
</div><br clear="all">
<p><span class="font14">Hudâvendigar-ı mebrûrun haber-i vefâtları fi'l-hâl Sadrıa‘zam tarafına îsâl olunup, müşârun ileyh Serây-ı hümâyûn'a sevk-i semend-i bâd-ı mesîr ve Şeyhulislâm Efendi ve Kapudân-ı deryâ Gül Ahmed Paşa-zâde ‘Ali Paşa ve sudûr-i kirâm ve Nakıbüleşrâf ve biz'zevât </span><span class="font14" style="font-weight:bold;">[M1 93] </span><span class="font14">ocak ağaları ‘ale'l-infirâd Serây-ı hümâyûn'da vâki‘Sünnet Odası di-mekle şâyi‘ mahall-i hatîrde müctemi‘ oldular. Şehzâde-i hümâyûn-tâli‘ ve nûyîn-i hurşîd-metâli‘ vâris-i dîhîm-i mülk-i ‘Osmânî sezâ-vâr-ı elkab-ı sâhib-kırânı semere-i şecere-i saltanat-ı fer‘, asl ü fasl-ı devlet, dürr-i sadef-i bahtiyârî, cevher-i ma‘den-i kâm-kârî, Sultân Mustafa Hân bin es-Sultân Ahmed Hân hazretleri Dârü's-sâ‘âde Ağası Ebû Kof Ahmed Ağa yemînlerinde ve Silahdâr İbrâhîm Bey yesârlarında hidmet-i ba-gal-gîrî ile müşerref olarak Sünnet Odası'na pâ-nihâde-i ‘izz ü ihtişâm ve intizâr-ı kudûm-i Şâhâne'leriyle saf-beste-i kıyâm olanları tasrîh-i selâm ve selâmlarını —sabahlar hayr ola” kelâmıyle miskiyyü'l-hıtâm buyurduklarında, cümlesi kadd-ı hamîde-i ta‘zîm ü tevkır ve gülbang-i </span><span class="font14" style="font-style:italic;">‘aleyke 'arnul</span><span class="font14">O<a name="footnote936"></a><sup><a href="#bookmark2726">936</a></sup><sup></sup> du‘âsıyle tanîn-endâz-ı kubbe-i çarh-ı esîr oldular.</span></p>
<p><span class="font14">Evvelâ Sadrıa‘zam Râgıb Paşa, pây-bûs-i Mülûkâne ile kesb-i şeref-i evfâ ve sâniyen Şeyhulislâm Dâmâd-zâde Feyzullah Efendi ve Kapudan Paşa ve sudûr-i kirâm ve Yeniçeri Ağası ve Sipâh ve Silahdâr ağaları ‘ale't-tertîb hâk-i kadem-i Şâhâne'ye ruhsâ oldukda, Sadrıa‘zam ve Şeyhulislâm ve Kapudan Paşa hazerâtına semmûr kürkler iksâ olundukdan sonra Pâdişâh-ı me‘âlî-pîrâ bilâ-meks ü süvâ Hırka-i şerife odasına varup, dest-güşây-ı du‘â ve Hak Te‘âlâ'dan tevfîk u ‘inâyet recâ buyurdukları halde, Bâbü's-sa‘âde pîşgâhında taht-ı hümâyûn nasb olunup, tulû‘-i fecr-i sâdıkda bey‘ate da‘vet olunan sâyir mevâlî ve ricâl-i devlet ve müderrisîn, mu‘âyede tertîbi gibi cümle âmâde ve salât-ı subhu edâdan sonra kudûm-i Şâhâne'ye revzene-i çeşm-i intizârı küşâde etmişler idi. Halîfe-i rûy-i zemîn ve zillullâhi fi'l-‘âlemîn olan Pâdişâh-ı Cemşîd-temkîn;</span></p>
<p><span class="font14" style="font-style:italic;">Ke'l-bedri eşraka fi'l-âfâki matla„ihî</span></p>
<p><span class="font14" style="font-style:italic;">Ve'ş-şemsü hallet bi-sa„di menzili'ş-şeref<sup>1</sup></span></p>
<p><span class="font14">fehvâsı üzere mihr-i münîr gibi tahte's-sehâb şevketden lem‘a-pâş-ı zuhûr olup,</span></p>
<p><span class="font14">O sâ‘at kim kudûmün şemsi âfâka şeref verdi</span></p>
<p><span class="font14">Günü doğdu sa‘âdet-i meşrikınden ‘âlemin yer yer</span></p>
<p><span class="font14">mefhûmuyle kâffe-i nâs ru‘yet-i cemâl-i bâ-kemâlleriyle envâr-ı sürûr iktibâs eyledikleri hâlde, taht-ı ferhunde-bahta cülûs ve bi'l-cümle erkân-ı devlet ‘alâ tefâvüt-i merâtibihim âstîn ve dâmen-i hümâyûnların bûs eyleyüp, resm-i bey‘ati icrâ ve şart-ı tebrîk-i saltanatı îfâ etdikden sonra, Şehriyâr-ı gerdûn-bestat Enderûn-i hümâyûn'a ‘azîmet buyurup, i‘lân-ı ihbâr-ı sârre-i cülûs içün etrâfa </span><span class="font14" style="font-weight:bold;">[M1 94] </span><span class="font14">neşr olunan buyuruldular mûcebince mahal be-mahal top şenliği ile izhâr-ı meserret ve münâdîler mecma‘-i nâs olan emâkinde iblâğ-ı sürâğ-i teceddüd-i nevbet-i saltanat eylediler.</span></p>
<p><span class="font14">A‘zam-ı selâtîn</span></p>
<p><span class="font14">^ı)</span></p>
<p><span class="font14">terkîbi</span></p>
<p><span class="font14">‘İzz ü ikbâl ile Sultân Mustafa etdi cülûs</span></p>
<p><span class="font4" style="font-style:italic;">&amp;&amp;\ ~j^</span><span class="font4"> jlkU JJ </span><span class="font4" style="font-weight:bold;font-variant:small-caps;">JUIjJ*(</span></p>
<p><span class="font14">mısra‘ı, cülûs-i hümâyûnlarına târîh vâki‘ olmuşdur.</span></p>
<p><span class="font14">Hudâvendigâr-ı sâbıkın ber-muktezây-ı kânûn na‘ş-ı gufrân-nakışların Yeniçeri Ağası ve Sekban-başı ve Kul Kethudâsı bâ-izn-i hümâyûn müşâhede ve hakk-ı vedâ‘ı îfâ ile hakkında dest-i niyâz-ı rahmeti küşâde eylediler. Şeyhulislâm Efendi nemâzını edâ edüp, Yûsufî ta‘bîr olunur Selîmî ve bir kıt‘a siyâh sergüc ile cenâzesi zîver-i</span></p>
<p><a name="bookmark2727"></a><span class="font14">benân-ı erkân ve Vâlide Câmi‘inde biraderleri cennet-mekân Sultân Mahmûd Hân cen-binde defn ile cism-i latifini vedî‘a-i Rabb-i müste‘ân eylediler. Maslahat-ı defn tekmîlinde Sadrıa‘zam ve Şeyhülislâm ve Kapudan Paşa ve sadreyn ve Nakıbü'l-eşrâf ve İstanbul Kadısı Efendi cümleten<a name="footnote937"></a><sup><a href="#bookmark2728">937</a></sup><sup></sup> Bâb-ı ‘âlî'ye gelüp, mu‘tâd üzere kürkler ve hil‘atler telebbüsünden sonra yerlü yerine ‘avdet eylediler.</span></p>
<h2><a name="bookmark327"></a><span class="font14" style="font-weight:bold;"><a name="bookmark2729"></a>Da„vet-i Sadrıa„zam ve müşerref-şüden-i û be-mühr-i cedîd-i Sultânî</span></h2>
<p><a name="bookmark2730"></a><span class="font14">İsm-i sâmî-yi Mülûkâne'yi hâvî mühr-i hümâyûn hakki, mukaddemâ istîzân ve ol vechile ruhsat ihsân ve tarz-ı bedî‘ üzere fass-ı hâtime-i nâm-ı Şehriyâr-ı cihânbahş nakş olunmuşidi. Resmen rikâb ısmarlanup, Şeyhulislâm Efendi ile bi'l-mürâfaka Âsaf-ı sânî ve Sadrıa‘zam-ı bî-müdânî hâk-i ‘atebe-i Mülûkâne'ye vaz‘-ı pîşânî edüp, mühr-i cedîd-i Sultânî yeden be-yed taraf-ı hümâyûndan i‘tâ ve üstlük ile serâ-sere dûhte ferve-i semmûr dûş-i istihkakına iksâ buyurulduğundan başka, Şeyhulislâm Efendi dahi beyâza kablu semmûr kürk ve müzeyyen bârgîr ile hisse-mend-i lütf-i Hîdiv-i kişver ârâ olup, tâs ve konturalı<a name="footnote938"></a><sup><a href="#bookmark2731">938</a></sup><sup></sup> solak ve peykler ile Bâb-ı Âsafî'ye ‘avdet ve erkân-ı devlet tebrîk-i Sadâret'e şitâb ü sür‘at eylediler.</span></p>
<h2><a name="bookmark328"></a><span class="font14" style="font-weight:bold;"><a name="bookmark2732"></a>Zikr-i taklîd-i seyf</span></h2>
<p><span class="font14">Mâh-ı mezbûrun yirmi beşinci günü<a name="footnote939"></a><sup><a href="#bookmark2733">939</a></sup><sup></sup> Şehriyâr-ı ‘âlî-tebâr müretteb alay ile hazret-i Hâlid'de taklîd-i seyf içün esb-i şevkete süvâr olup, yevm-i mezkûrda huzûrları ‘âdet olan bi'l-cümle erkân-ı saltanat yerlü yerlerinde edây-ı hidmet eyleyerek Eski Odalar'a tekarrub olundukda, altmış bir cemâ‘atin oda-başısı ber-mu‘tâd-ı kadîm hem meşreb-i ke‘s-i tesnîm olan şerbet-i hoşgüvârını ‘arz u takdîm eyledikde, Pâdişâh-ı Felâtûn-hûş şerbeti nûş ve yemm-i birr ü ihsânları hurûş </span><span class="font14" style="font-weight:bold;">[M1 95] </span><span class="font14">edüp, kâseyi zer ile mele‘ân ve Oda-başı dahi mu‘tâd olduğu vech üzere üç re‘s kebş-i emlahı yoluna kurbân eyledi. Bundan sonra tahrîk-i rikâb-ı cihândârî pîş ü pesde saf-beste-i meskenet ü ibtihâl olan bendegânı mazhar-ı eltâf-ı nevâzişkârî buyurarak, cedd-i a‘zamları Sultân Mehmed Hân </span><span class="font14" style="font-style:italic;">eskenehüllâhü fî a„le'l-cinân<a name="footnote940"></a><sup><a href="#bookmark2734">940</a></sup></span><span class="font14"><sup></sup> hazretlerinin merkad-i münevverlerini teşrîf ve kırâ‘et-i Fâtiha-i şerîfe ile rûh-i pâkîzelerin taltîf ‘akabinde tekrâr tahrîk-i pây-ı rehvâr ve hazret-i Hâlid türbesine vüsûl ile o yâr-ı vefâdârdan istimdâd-ı rûhâniyyete ibtidâr eylediler. Ba‘dehû Şeyhulislâm Efendi du‘ây-ı seyfi niyâm-ı dehândan ihrâc ve miyân-ı Şehinşâh-ı zemâne taklîd-i seyf ile mukaddime-i hidmeti intâc eyleyüp, maslahat-ı mezkûre bu vech-i vecîh ile karîn-i hıtâm ve Şehriyâr-ı Dârâ-gulâm, bahran Serây-ı ‘âmire'lerine şeref-endâz-ı ‘izz u ihtişâm oldular.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
</div><br clear="all">
<h2><a name="bookmark329"></a><span class="font14" style="font-weight:bold;"><a name="bookmark2735"></a>Havâdisât-ı müteferrika ve „azl ü nasb-ı ba„zı kesân</span></h2>
<p><a name="bookmark2736"></a><span class="font14">Hekîm-başı Halebî<a name="footnote941"></a><sup><a href="#bookmark2737">941</a></sup><sup></sup> Mustafa Efendi, eşiddâ-i Yehûd'dan iken, bir-takrîb millet-i beyzâ-yı İslâm'a dühûl ve san‘at-ı tabâbet iktizâsıyla devâyir-i kibâra hulûl edüp, Hudâvendigâr-ı sâbık-ı merhûmun vâlidesine Serây-ı ‘atîk'da iken, tîmâr u mu‘âlecesi mizâcına muvâfakat ile hakkında bir gûne ‘inâyet ızmâr etmişidi. Nevbet-i saltanat Sultân ‘Osmân Hân hazretlerine intikâl eyledikde, ‘ahde vefâ ve Hekîm-başılığı merkuma recâ ve fi'l-hâl Re’îsü'l-etıbbâ ve Medrese ru’ûsuyla merkûmu bâhirü'l-i‘tilâ eyledi. Çok geçmeden Kayseriyye Mevleviyyeti'ni ihrâz ve Kudüs Pâyesi'yle kesb-i imtiyâz eyleyüp, taferât ve harekât-ı nâ-bercâsı ricâl-i tarîkı dâğdâr ve üfûl-i necm-i i‘tibârını rasad-gâh-ı intizâr etmişler idi. Tegayyürât-ı devr sebebi ile o makulelerin<a name="footnote942"></a><sup><a href="#bookmark2738">942</a></sup><sup> </sup>dâyire-i Hümâyûn'dan<a name="footnote943"></a><sup><a href="#bookmark2739">943</a></sup><sup></sup> tard ü tecnîbi<a name="footnote944"></a><sup><a href="#bookmark2740">944</a></sup><sup></sup> resm ü ‘âdete karîb olduğundan, merkum dahi ‘azl ü tenkîb ve evâhır-ı saferu'l-hayrda Limni Cezîresi'ne tagrîb ve Hekîm-başılık ile ‘Arif Efendi, dâyire-i hümâyûna takrîb olundu.</span></p>
<p><a name="bookmark2741"></a><span class="font14">İmâm-ı Evvel-i Sultânî Hasan Efendi dahi İmâmet'den sâkıt ve yerine sâbıkâ İmâm-ı Evvel olup Konya Mevleviyyeti'nden munfasıl Mehmed Efendi, merreten ba‘de uhrâ mutevâsıl ü mürtabıt oldu. Dârü's-sa‘âde Ağası Yazıcısı Kayseriyyeli İbrâhîm Efendi, bundan akdem mezîd-i tekarrub ve nüfûz-i kelime ile mütesaddî-yi umûr-i ‘izâm ve ‘azli câygîr-i zamîr-i Pâdişâh-ı enâm olmağla, yevm-i mezkûrda ol dahi ‘azl ve mevkufât ile dâ’ire-i<a name="footnote945"></a><sup><a href="#bookmark2742">945</a></sup><sup></sup> hümâyûndan </span><span class="font14" style="font-weight:bold;">[M1 96] </span><span class="font14">ib‘âd ve yazıcı hulefâsından Bey Halîfe kitâbet-i mezkûre ile dilşâd kılınup, Baş-halîfe Mustafa Efendi dahi tarden li'l-bâb mün‘azil ve Haremeyn Mukâta‘acılığı rütbesine vâsıl oldu.</span></p>
<h2><a name="bookmark330"></a><span class="font14" style="font-weight:bold;"><a name="bookmark2743"></a>Garîbe</span></h2>
<p><span class="font14">Hudâvendigâr-ı sâbık cennet-mekân Sultân ‘Osmân Hân hazretlerinin marazı iş-tidâd bulup, Dârü's-sa‘âde Ağası olan Ebû Kof Ahmed Ağa vesveseye zâhib ve makâmını muhâfaza fikriyle kendüye hevâdâr ve müntesib bulunanların birini Sad-rıa‘zam etmeğe tâlib olup, Kapudân-ı deryâ bulunan Gül Ahmed Paşa-zâde ‘Ali Paşa eczây-ı terâkîb-i devletlerinden ve vüsûk u i‘timâdı olan zevâtdan olup, bu sırr-ı müste-tiri müşârun ileyhe izhâr ve Sadr-ı devlet'e takrîb ile istızhâr eyleyeceğini iş‘âr ve miyânelerinde ‘ahd ü peymân-ı te‘akkud ve tetâbu‘-i îmân te’ekküd<a name="footnote946"></a><sup><a href="#bookmark2744">946</a></sup><sup></sup> etdikden<a name="footnote947"></a><sup><a href="#bookmark2745">947</a></sup><sup></sup> sonra Sadr-ı vakt bulunan Râgıb Mehmed Paşa'yı zâhir-i hâlde ba‘zı husûs müzâkeresiyçün ve bâtında istirdâd-ı mühr-i Sadâret içün taraf-ı Pâdişâhî'den olarak Enderûn'a da‘vet eyle<a name="bookmark2746"></a>yeceklerini Yazıcı bulunan İbrâhîm Efendi hissedüp, Sadr-ı müşârun ileyhe hufyeten tezkire tahrîr ve Hudâvendigâr-ı mebrûrun sabâha çıkmayacağını ifâde ile tebdîlen mahâll-i mechûlede geşt ü güzârını ta‘cîl ve tezkîr eylediğine binâ’en, Râgıb Paşa dahi fi'l-hâl hey‘et-i mütenekkire ile Bâb-ı ‘âlî'den çıkup, ne mahalle gideceğini ‘adem-i ih-bâr ve agyârdan hâlini istitâr etmişidi. Hemân o sâ‘at Baltacılar Kehudâsı Bâb-ı ‘âlî'ye gelüp, Paşa'yı bulamadığını gelüp Ağa'ya takrîr ve kemâl-i ‘unf ü tahzîr ile: “Ne mahalde bulursan al getür” deyü ‘avdetini tekrîr eyledi. Baltacılar Kethudâsı birkaç defa sefer ve Sadrıa‘zam'ın ne mahalde olduğundan haber alamayup, ‘aczi mukarrer ve o aralıkda vakt-i şâm dahi hülûl edüp, Sadr-ı vâlâ-güher Paşa-kapusu'na gelüp, merâyây-ı şu‘ûnât-ı kaderde ne sûret cilveger olacağına havâle-i sem‘ u basar etmişidi. Hemân o gice ‘işâdan sonra Şehriyâr-ı mağfûr dâric-i dâr-ı rahmet-i Gafûr olduğu şâyi‘ ve bâlâda taf-sîl olunduğu vech üzere emr-i cülûs vâki‘ olup, Sadrıa‘zam makâmında müstakil ve maslahat görmek niyyetinde olanlar muztarib ü mütezelzil oldular. Yazıcı İbrâhîm Efendi'nin bu râz-ı mektûmu ifşâdan garazı Sadrıa‘zam tarafından sâhib-i yed bulunup, ba‘zı agrâzına nizâm ve makâmına istihkâm vermek iken, Devlet-i ‘aliyye esrârını bana keşf eden âhara dahi keşf eder fikri ve efendisine isâ‘et-i vizri merkumun o<a name="footnote948"></a><sup><a href="#bookmark2747">948</a></sup><sup></sup> dâyireden tard ü teb‘îdini müstelzim olup, târîh-i mezkûrda Yazıcılık'dan </span><span class="font14" style="font-weight:bold;">[M1 97] </span><span class="font14">‘azl etdirdiyse dahi hüsn-i sanî‘ına cezâ ve Mevkufât mansıbı ile icrây-ı şîme-i vefâ eyledi.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
<p><span class="font9">6</span></p>
<p><span class="font9">7</span></p>
</div><br clear="all">
<h2><a name="bookmark331"></a><span class="font14" style="font-weight:bold;"><a name="bookmark2748"></a>„Azl-i Ağa-yı Dârü's-sa‘âdetü'ş-şerîfe</span></h2>
<p><a name="bookmark2749"></a><span class="font14">Bir müddetden berü Dârü's-sa‘âde Ağası olan Ebû Kof Ahmed Ağa sâde-dil ve sâf-zamîr olduğu şöhret-gîr ise dahi sadâkat ü istikâmeti nümâyân ve kelâm-ı hakkı sür‘at-i kabûlde fâyiku'l-akrân olup, ancak hutâm-ı dünyaya heveskâr ve etrâfında bulunan havene-i rûzgârın mekr ü firîbinden ictinâb edemeyüp, zâtı mevzû‘-i bahs-i agyâr olduğundan gayri, Es‘ad Paşa'nın ‘azli ve meçhûlü'l-isim bir şahsa Şâm'ın tevcîhiyle nehb-i hüccâc ‘illeti müşârun ileyhe isnâd olunmuş idi. Bu esbâb ile ‘azli karârgîr ve şehr-i saferin yirmi dördüncü günü</span><span class="font2">' </span><span class="font14">‘azl ve Mısr-ı Kâhire tarafına şukka-güşây-ı mesîr oldu. Baş-musâhib Beşîr Ağa'da bu makâm-ı refî‘a isti‘dâd-ı mahsûs u melhûz ve zâtında sû‘-i zikr ile gayr-i melfûz olup, yevm-i mezkûrda Dârü's-sa‘âde Ağalığı'yla kadri mevfûr ve huzûr-i hümâyûnda lâbis-i ferve-i semmûr oldu.</span></p>
<p><span class="font14" style="font-weight:bold;">„Azl-i Silahdâr-ı hazret-i Şehriyârî İbrâhîm Bey</span></p>
<p><span class="font14">Pîşgîr Ağası bulunan Hamza Ağa, taraf-ı Mülûkâne'ye müntesib ve hakkında zuhûr-i ‘inâyete müterakkıb iken, yevm-i mezkûrda rütbe-i celîle-i Silahdâri'yle pâ-nihâde-i süllem-i kâm-kârî olup, selefi İbrâhîm Bey, ber-vech-i tekâ‘üd çırâğ ve ser-nihâde-i visâde-i ferâğ oldu.</span></p>
<h2><a name="bookmark333"></a><span class="font14" style="font-weight:bold;"><a name="bookmark2750"></a>„Afv-ı rüsûmiyye-i cülûs-i hümâyûn</span></h2>
<p><a name="bookmark2751"></a><span class="font14"><a name="bookmark2752"></a>Mukata‘ât ve zeametlerden cülûs-i hümâyûn vuku‘unda resm ve berât tecdîd edenlerden temâmca harc alınmak kanûn-i<a name="footnote949"></a><sup><a href="#bookmark2753">949</a></sup><sup></sup> kadîm olup, şükrânegî-yi cülûs-i meymenet-me‘nûs zımnında zikr olunan rüsûm ‘afv olunduğundan gayri, tecdîd-i berâtdan dahi nısf harc alınmak emr ü fermân ve bu cihetle kati çok kimseden celb-i du‘ây-ı firâvân kılındı.</span></p>
<h2><a name="bookmark334"></a><span class="font14" style="font-weight:bold;"><a name="bookmark2754"></a>„Azl-i Kapudan-ı derya Vezîr „Ali Paşa</span></h2>
<p><a name="bookmark2755"></a><span class="font14">Müşârun ileyh devr-i ‘Osmân Hânîde manzûr ve Mîrahûrluk'dan bâ-Vezâret Rumeli mansıbı ile mesrûr ve bir müddetden sonra Deryâ Kapudanlığı ile mahsûd-i ev-liyây-ı umûr olmuşidi. Cülûs-i hümâyûn vuku‘unda sadr-ı devlete takrîb olunmak ka-zıyyesi Sadrıa‘zam'ı meslûbü'ş-şu‘ûr edüp, ba‘zı şükât tedârüküyle mebde‘-i saltanatda müşârun ileyhi menfûr etmişidi. Binâ‘en ‘alâ zâlik âhır-ı saferde müşârun ileyh ‘azl olunup, Ak-deniz'den aldığı mu‘ayyenât ki zulmiyye ismiyle sâmi‘a-i hümâyûna ilka olunmuşidi. îstirdâd ve edâ </span><span class="font14" style="font-weight:bold;">[M1 98] </span><span class="font14">olunmak içün emvâli musadere ve kendüsü îstan-köy'e iclâ olunup, Karabâgî Vezîr Süleymân Paşa bu defa dahi Deryâ Kapudanlığı'yla kâm-revâ oldu.</span></p>
<h2><a name="bookmark335"></a><span class="font14" style="font-weight:bold;"><a name="bookmark2756"></a>Bahşiş-i cülûs-dâden be-tavâyif-i askerî</span></h2>
<p><a name="bookmark2757"></a><span class="font14">Erîke-i saltanat-ı zât-ı Pâdişâhî'yle kesb-i zînet eylediğinin onuncu günü tertîb-i dîvân olunup, cülûs bahşişi olarak taraf-ı hümâyûndan askerî tâyifesinin eşkinci ve mü-teka‘idine ma‘lûmü'l-mikdâr meblağ ‘atıyye vü ihsân olundu.</span></p>
<h2><a name="bookmark336"></a><span class="font14" style="font-weight:bold;"><a name="bookmark2758"></a>Itlâk-ı ba„zı kesân ve vukû‘ât-ı sâyire</span></h2>
<p><span class="font14">Sâbıka Kapucular Kethudâsı ‘Arabgîrli îbrâhîm Bey, Rodos Cezîresi'ne ve Mon-lacık-zâde ‘Ali Ağa, Filibe'ye birer töhmet-i nâ-müvecceh ile nefy olunmuşlar idi. Haklarında eltâf-ı Pâdişâhâne ta‘mîm ve ‘afv ü ıtlâkları emri, âdemlerine teslîm olundu. Yevm-i mezkûrda Bostâncı-başı Hüseyin Ağa dahi ‘azl ve yerine Hasekî Ahmed Ağa vasl olundu. Birkaç gün mukaddem Mevkufât ve Haremeyn mukata‘ası mansıblarıyle be-kâm olan îbrâhîm Efendi ve Mustafa Efendi'nin müşâhede eyledikleri hâb-nûşîn-i câh-ı </span><span class="font14" style="font-style:italic;">ezgasü ahlâm<a name="footnote950"></a><sup><a href="#bookmark2759">950</a></sup></span><span class="font14"><sup></sup> menzilini cây-gâh edüp, Mevkufât, Muhsin-zâde Ahmed Bey'e ve mukata‘a-i Haremeyn sâbıka Baş<a name="footnote951"></a><sup><a href="#bookmark2760">951</a></sup><sup></sup>-muhâsebe Kîsedârı îbrâhîm Efendi'ye ihsân ve dâmâd-ı Sadrıa‘zamî Hüseyin Ağa'nın Büyük Mîrahûrluk ile necm-i ikbâli fürûzân kılı-nup, Bergosî Mehmed Ağa'ya, münhal olan Silahdâr Ağalığı ve Kırımî Hüseyin Ağa'ya, Küçük Mîrahûrluk tevcîh ü ‘inâyet ve henüz nefyden reh-yâb olan Monlacık-zâde ‘Ali</span></p>
<p><a name="bookmark2761"></a><span class="font14">Ağa, Baş-bâkî Kulluğu'yla mazhar-ı rahm ü şefekat kılındı. Sâbıka Çavuş-başı olan Ahıshalı Mehmed Ağa, makamına i‘âde ve selefi Çelik Paşa, Kethudâsı ‘Ali Ağa'nın hânesinde ikameti irâde olunup, Vezîr firârî Mustafa Paşa, dağdağa-i tek ü tâz arz-ı fesîhden izhâr-ı melâl ve Nevşehir'de ber-vech-i teka‘üd ikameti içün dest-güşây-ı ib-tihâl olmağla, pîrliğine merhamet ve mahall-i mezkûrda ikametine ısdâr-ı emr-i izn ü ruhsat kılındı.</span></p>
<h2><a name="bookmark337"></a><span class="font14" style="font-weight:bold;"><a name="bookmark2762"></a>Tevcîhât-ı vüzerây-ı „izâm</span></h2>
<p><a name="bookmark2763"></a><span class="font14">Sayda Vâlîsi Cerdeci Mûsâ Paşa, ma‘reke-i ‘Urbân'da beyâbân-ı fenâya vaz‘-ı kadem edüp, münhal olan mansıbı vüzerây-ı kaviyyü'l-iktidârdan birine tevcîh ehem görülmekle, sâbıka Mar‘aş Vâlîsi Vezîr Sa‘deddîn Paşa, kesret-i etbâ‘ u hidem ile muhteşem ve o havâlînin umûruna vukufu ber-vech-i etem olduğundan Sayda'ya Vâlî nasb olunup, bir ân akdem o taraflara </span><span class="font14" style="font-weight:bold;">[M1 99] </span><span class="font14">lühûku zımnında ısdâr-ı emr-i ‘âlî kılındı. Mar‘aş Eyâleti dahi Adana ehâlîsi iştikâsıyla Vezâret'i merfû‘ olan Nu‘mân Paşa'ya ib-ka-yı Vezâreti'yle ihsân, </span><span class="font14" style="font-style:italic;">Ve min „âdeti'l-eşrâf tünfâ ve tücleb<a name="footnote952"></a><sup><a href="#bookmark2764">952</a></sup></span><span class="font14"><sup></sup> mefhûmu hakkında i‘lân olundu.</span></p>
<h2><a name="bookmark338"></a><span class="font14" style="font-weight:bold;"><a name="bookmark2765"></a>Ta„yîn-i elçiyân</span></h2>
<p><a name="bookmark2766"></a><span class="font14">Cülûs-i hümâyûn vuku‘unu dost geçinen düvele beyân kanûn-i devlet-i ebed-bünyân olduğuna binâ’en, Küçük Evkaf Muhâsebecisi olan Resmî Ahmed Efendi, Nemçe tarafına tasmîm ve Şıkk-ı Sânî Pâyesi'yle şânı tefhîm olunup, sâbıka Çavuşlar Kâtibi Şehdî ‘Osmân Efendi, Rusyâ'ya ve Emnî Bey Kethudâsı Mehmed Ağa, Leh cânibine ta‘yîn ve yedlerine başka başka nâme-i hümâyûn verilüp, mesârıfları mîrî tarafından tanzîm olundu.</span></p>
<h2><a name="bookmark339"></a><span class="font14" style="font-weight:bold;"><a name="bookmark2767"></a>„Azl ü nasb-ı Sadr-ı Rumeli</span></h2>
<p><a name="bookmark2768"></a><span class="font14">Pîrâye-bahş-ı mesned-i Rumeli olan Kara Bekir Efendi-zâde Ahmed Efendi, bir sene kadar mutesaddî-yi ahkâm-ı şerî‘at-ı Seyyidi'l-mürselîn ve sâbıka Sadr-ı Anadolu Mehmed Sâlih Efendi, selh-i saferü'l-hayrda<a name="footnote953"></a><sup><a href="#bookmark2769">953</a></sup><sup></sup> müşârun ileyhe câ-nişîn oldu.</span></p>
<p><span class="font14" style="font-weight:bold;">İcmâl-i ahvâl-i hüccâc ve müşâvere der-huzûr-i hümâyûn</span></p>
<p><span class="font14">Devr-i ‘Osmân Hânîde Ebûkuf dimekle ma‘rûf Dârü's-sa‘âde Ağası Ahmed Ağa'nın, Devlet-i ‘aliyye'de nüfûz-i kelâm ve iktidârı ve îka‘-ı tehdîdât ile iştihârı olup, erbâb-ı maslahat kendüye istinâd ve mürâca‘at ve hediyye nâmıyla takdîm-i envâ‘-ı rişvet ve giderek hırs u tama‘ı resîde-i hayyiz-i gayât ve maclûbât ü meslûbâtı kat ender kat olup, sadâkat-kârân-ı devletin ekserî evzâ‘-ı cân-güdâzından biri ve eyyâm-ı ikbâlinin müdebbiri olup, lisân-ı hâl ile </span><span class="font14" style="font-style:italic;">Halâ bike ’l-cevvü fe-bîyzî ve asfırı</span><span class="font14">'1 makalini zebân-âver-i tekrâr ve hüsn-i müdârât ile muhâfaza-i câh u i‘tibâr ederler idi. Dest-dirâzî-yi tesallut u istîlâsı yalnız Âsitâne-i sa‘âdet'de mütemekkin tüvângerân-ı zemâneye mahsûs olmayup, kol kol zevâyâ ve enhây-ı saltanata te‘addîsi sârî ve hükm ü emri kazâ‘-i mahtûm gibi her tarafa cârî olup, ez-cümle sinîn-i çendînden berü emâret-i huccâc-ı zevi'l-ibtihâc ile meşgul ve vaktinde emn-i tarîk ve âsâyiş-i züvvâr fevka'l-me’mûl olan Vezîr Es‘ad Paşa, tekâlîf-i şâkkasına ‘adem-i tehâmmül ile hidmetinde taksîr eylediği harâret-i gazabını teşvîr eyleyüp, ‘azlini belki katlini ızmâr ve mir’ât-ı kalb-i Pâdişâhî'yi </span><span class="font14" style="font-style:italic;">men yesma„ yehal<a name="footnote954"></a><sup><a href="#bookmark2770">954</a></sup></span><span class="font14"><sup></sup> mefhûmu üzere refte refte </span><span class="font14" style="font-weight:bold;">[M1 100] </span><span class="font14">gerd-beste-i igbirâr eyleyüp, mecâhîl-i nâsdan ve müşârun ileyhin ba‘zı mahallerde Mütesellimlik hidmetinde is-tihdâm etdiği kimselerden Mekkî-zâde Hüseyin Ağa'yı hasretü'l-vüzerâ olan Şâm-ı cen-net-meşâmma Vâlî ve Şâm dîdebânlarından Mûsâ Ağa nâm kimesnenin Sayda Eyâleti ile kadrini ‘âlî etdirdüp, zu‘munda ahz-ı intikam ve hasmının ünf-i ru‘ûnetini ırgam eyledi. Niçe şuhûr u a‘vâm hevâ-yı Şâm ile ta‘tîr-i meşâm eden Es‘ad Paşa, bu hâdise-i nîş-hûrde-i keder ve tekadüm-i zemân ile kesb-i mu‘ârefe eylediği eşkıyâsına ‘alâ ri-vâyetin Cerdeci'yi tahvîf ve huccâcı uzakdan tahzîr u ta‘nîf içün irsâl-i haber ve bundan garazı emâret-i hâccın zâtına inhisârını bildirmek ve bu hatb-ı cesîmin âhar kimse ‘uhdesinden gelmeyeceğini anlatdırmak idi. ‘Urbân-ı bî<a name="footnote955"></a><sup><a href="#bookmark2771">955</a></sup><sup></sup>-emân bu teklîfe nisâr-ı cân edüp, bin yüz yetmiş senesi huccâc-ı Müslimîn farîza-i haccı edâ ve Ma‘an nâm mahalle otuz sâ‘at kalarak Beni Harb ‘Urbân'ı Cerdeci Mûsâ Paşa üzerine hecme-endâz-ı vega ve ol dahi Sayda'dan bî-ser u pâ cem‘ etdiği iki yüz âdem ile müdâfa‘ya ikdâm sûretin göste-rüp, ‘Urbân'ın bir hamlesinden târ ü mâr ve üftâde-i tîh-i zarar ü hasâr olup, bu maslahatı ‘Urbân kuvvetden fi‘le îsâlden sonra Mîr-i hâc Paşa'nın dahi askerini perîşân ve reh-girây-ı vâdî-yi beyâbân eyleyüp, huccâc-ı hidâyet-minhâcın emvâl ü eşyâların gasb ve eksiyye<a name="footnote956"></a><sup><a href="#bookmark2772">956</a></sup><sup></sup> ve ardiyelerin selb ve ‘uryân ü büryân kat‘-ı feyâfî ve sahrâyı bî-pâyân eyleyerek ve yollarda terk-i<a name="footnote957"></a><sup><a href="#bookmark2773">957</a></sup><sup></sup> cân ve vaz‘-ı ebdân ederek ne hâl ise pesmândeleri vâsıl-ı ser-menzil-i emn ü emân oldular.</span></p>
<p><span class="font14">‘Urbân, huccâcı ‘uryân etdiyse dahi ‘âkıbet-endîşliği elden bırakmayup, mahfel-i hümâyûna ve ba‘zı harîme itâle-i dest-i te‘arruz etmeyerek Ma‘an'a îsâl etdikleri sübût-yâfte-i sıhhat-i rivâyetdir. Bu haber-i keder-eser Hudâvendigâr-ı sâbık-ı merhûmun intikalinden yirmi otuz gün evvel vâsıl-ı sem‘-i erbâb-ı ‘akd ü hal ve telâfî-yi mâ-fât bâz-beste-i vakt-i mü’eccel olmuşidi. Şehriyâr-ı sütûde-etvâr hazretlerinin o aralıkda cülûs-i hümâyûnları vâki‘ olmağın âsâyiş-i memleket lâzime-i ‘uhde-i saltanat ve neşr-i âsâr-ı ‘adâlet muktezây-ı ahkâm-ı serîr-i Hilâfet olmakdan nâşî, istifsâr-ı umûr-i hâss ü ‘âm ve isti‘lâm-ı ahvâl-i enâm eyleyerek, Ağa-yı mûmâ ileyhin celb-i emvâl-i habîseye bi't-tab‘ mâyil ve Der-i devlet'de </span><span class="font14" style="font-weight:bold;">[M1 101] </span><span class="font14">niçe niçe vazîfesi olmayan umûra tesaddî ile ir-tikâbâta her bâbdan dâhil olduğu sem‘-i hümâyûnlarına vâsıl olmağla, bâlâda beyân olunduğu vech üzere mesnedinden tenzîl ve Ak-deniz'e doğru tesbîl olunmuşidi. Haber-i mezkûr bu def‘a Şâm tarafından ber-vech-i tafsîl inhâ ile mesmû‘-i Şâhâne olduğundan başka, Sultân Ahmed Câmi‘i'nde mevlid-i Nebevî kırâ‘et olunur iken, beher sâl müjde-i selâmet-i hâc ile vâsıl-ı dergâh-ı hilâfet-penâhî olan müjdeci-başıların ‘adem-i vüsûlü bâ‘is-i işti‘âl-i nâyire-i gazab-ı Pâdişâhî olup, Ağa-yı mûmâ ileyhin ser-felâket-zedesi bedeninden cüdâ ve Orta Kapu'ya vaz‘ u ilka kılındı. Cem‘ etdiği mâl kendüye fâyide etmeyüp, cem‘-i mâla tergîb edenler ve bu behâne ile kendüleri mâl-ı Karûn'a mâlik olanlar uzakdan nigah-endâz-ı seyr ü temâşâ ve </span><span class="font14" style="font-style:italic;">„aleyhi mâ-yestahikku<a name="footnote958"></a><sup><a href="#bookmark2774">958</a></sup></span><span class="font14"><sup></sup> kelâmıyla de-hen-guşây-ı istihzâ oldular.</span></p>
<p><span class="font14">îşbu sene-i ‘amîmetü'l-meymenede huccâc hidâyet-minhâcın âminen ve sâlimen zehâb ü iyâblarına dâyir umûr ve husûsun küllîsine ber-vech-i devâm nizâm vermek<a name="footnote959"></a><sup><a href="#bookmark2775">959</a></sup><sup> </sup>içün huzûr-i hümâyûnda ‘akd-i encümen-i meşveret tasmîm olunup, Şeyhulislâm Efendi ve bi'l-fi‘l Sadr-ı Rûm Mehmed Sâlih Efendi ve Sadr-ı Anadolu Çelebî-zâde ‘Âsım îsmâ‘îl Efendi ve sâbıka Sadr-ı Rûm ‘Abdurrahîm Efendi ve sâbıka Sadr-ı Anadolu Şeyhî Monla Efendi ve sâbıka Sadr-ı Anadolu Veliyyüddîn Efendi ve bi'l-fi‘l îstanbul Kadısı ve Nakıbü'l-eşrâf, Şerîf Mehmed Monla Efendi ve Yeniçeri Ağası ve Sekbân-başı ve Kul Kethudâsı ve Defterdâr Efendi bi'l-cümle Bâb-ı ‘âlî'ye da‘vet ve salât-ı zuhr edâ olundukdan sonra destâr-ı ‘âdî ile Serây-ı hümâyûn'a ‘azîmet ve sünnet odasında cüz‘î istirâhatden sonra Silahdâr Ağa vesâtatıyla Revân odasına doğru revân ve takbîl-i dâmen-i Şâhâne'ye şitâbân oldular. Şehriyâr-ı Dârâ-gulâm feth-i kelâm ve: —Huccâc-ı Müslimîn'in nehb ü gareti mukaddimâtına sebeb olan şahıs, ber-mûceb-i fetvâ i‘dâm olundu. Bundan sonra: —Tedbîr nedir?” deyü cümleye hitâb buyurduklarında, Sad-rıa‘zam-ı kaviyyü'l-himem cevâba âgaz edüp, —Sâye-i hümâyûnlarında her husûsun vech-i lâyıkı üzere nizâmı verilür, ez-cümle Mîr-i hâclık tevcîh buyurulan Çeteci ‘Abdullah Paşa kullarına şu siyâk üzere emr-i ‘âlî terkim ve Re’îsülküttâb Efendi'ye teslîm, ol dahi kırâ‘et ile me‘âlini cümleye tefhîm eyledi. —Sizler ne dersiz?” hitâbıyla taraf-ı hümâyûndan huzzâr istintâk olundukda, emr-i şerîfin hâvî olduğu </span><span class="font14" style="font-weight:bold;">[M1 102] </span><span class="font14">tedbîr müs-tahsen ve dil-pezîr olduğunu her biri bir vâdîde beyân ü takrîr etdiklerinde: —Âbâ vü ecdâd-ı kirâmımız leyl ü nehâr âsâyiş-i ‘ibâd ve te‘mîn-i bilâd ve ‘ale'l-husûs umûr-i Haremeyn-i şerîfeyn'e hasr-ı evkat eyledikleri ma‘lûmumdur. Sıyânet-i Beytü'l-mâl ve <a name="bookmark2776"></a>himâyet-i vedî‘a-i Melik-i Müte‘âl bir mertebe mültezem-i hümâyûnumdur ki, şu bâr-ı mugammede<sup>1</sup> olan hâtem-i zerrîne darb-ı sikke edüp, umûr-i ‘ibâda sarf ve helâlî hâtem isti‘mâl ederim” deyü derârîy-i kelâm-ı Mülûkâne'lerin rişte-keş-i intizâm ve: —Cümleden teveccüh-i derûn taleb ederim” hitâbıyla meclisi miskiyyü'l-hıtâm buyurdular.</span></p>
<h2><a name="bookmark341"></a><span class="font14" style="font-weight:bold;"><a name="bookmark2777"></a>Nizâm-dâden be-mukata„ât-ı Evkaf-ı Haremeyn</span></h2>
<p><span class="font14">Zikr olunan mukata‘ât ez-kadîm Dârü's-sa‘âde ağalarının nezâretinde olup, ilzâm ve iltizâm dahi re‘y ü irâdelerine müfevvaz olunduğundan, semtlerinde bulunan eşiddâ‘-i mültezimîn kurâ ve kasabât ehâlîsini tazyîk u iz‘âc ile cem‘-i mâl ve hazîne-i hakîkiy-ye hükmünde olan re‘âyâyı muztaribü'l-hâl eylediklerinden gayri, ‘ibâd-ı za‘îfetü'l-eyâda olan mazarratları nefislerine ‘âyid ve Haremeyn Hazînesi mahrûm-i nef‘-i zâyid olduğu ve mukata‘ât-ı mezkûre mîrî mukata‘âtı gibi emvâl ve fâ’izâtı aklâmda mukay-yed olmayup, fakat Haremeyn Muhâsebesi kaleminin ‘atîk defterlerinde kadîmden mu-kayyed olan mâl-ı vakf ma‘lûm ve fâyiz ü nemâsı mechûl ü mevhûm ve bu takdîrde beher sene vâfir fazla peydâ ve birkaç şahıs beyninde hân-ı ni‘amâ gibi garet ü yağma olup, bu fesâd-ı sarîhden hâsıl olan vizr-i cesîm ve vebâl-i ‘azîm âvîhte-i gerden sâhib-i dîhîm olacağını Şehriyâr-ı zemân tahkik ve bu mâdde-i lâzimü'l-i‘tinânın ber-vech-i tetkik nizâm ve tensîkına şurû‘ olunup, istihsâl-i esbâbı verâsında bir râbıta-i kaviyye ile tevsîk olunmasını irâde buyurmalarıyla, binâ’en ‘âlâ zâlik Haremeyn Evkafı mukata‘âtının fi'l-asl mukayyed ve mazbût olan mâl ve vakıfları ne mikdâra bâliğ olur ve birkaç seneden berü cârî olan iltizâmât hâsılâtı mültezimlerden ba‘de't-tashîh mah-sûlât-ı mezkûre ne mahalle sarf ve ne mikdâr fazla iktizâ eder, başka başka hesâb ve tahkik olunup, defterleri ‘arz olunmak bâbında mufassal ve meşrûh hatt-ı hümâyûn ısdâr buyurmalarıyla, fi'l-hâl Haremeyn Müfettişi ve sâbık ve lâhık Cizye muhâsebecileri ve Muhâsebe-i Haremeyn Kalemi kîsedârı </span><span class="font14" style="font-weight:bold;">[M1 103] </span><span class="font14">ve sâyir erbâb-ı vukuf Bâb-ı ‘âlî'ye ihzâr ve ve mukaddemâ da‘vet olunan cenâb-ı Fetvâ-penâhî dahi teşrîf buyurup, hatt-ı hümâyûn izhâr ve me‘âli cümleye tefhîm ü iş‘âr olundukda, defterler tetebbu‘ ve istikrâ ve her keyfiyyet mâdde be-mâdde istiksâ olunarak tahkikatlarını ‘arz u takdîm edeceklerini ferâde ferâde ifâde ve inhâ etmişler idi. Birkaç günden sonra harc ve masraf defterlerini tanzîm ve el-yevm elli bir bin guruş der-kîse olduğunu ve bundan başka ma‘lûmatları olmadığını beyân ü tefhîm eylediler. Kazıyye ma‘lûm olduğundan fî-mâ-ba‘d mukata‘ât-ı Haremeyn mîrî ve sâyir emvâl umûruna nezâret-i mutlakası olan Def-terdâr-ı vakt bulunan zevât ma‘rifetleriyle tâliblerine fürûht olunup, bedel-i iltizâmât Hazîne-yi hümâyûn'a vaz‘ ve Haremeyn-i şerîfeyn'e müretteb olan Surre-i hümâyûn ifrâz ve Surre Emîni bulunanlara teslîm ve evkaf-ı sâyirenin ‘imâretleri mesârıfı ve aklâmda mukayyed olan vezâyifleri dahi ber-mûceb-i sûret Hazîne-i hümâyûn'dan vaktiyle ihrâc ve mütevellîler yediyle i‘tâ ve fazla-i evkaf lede'l-iktizâ yine umûr-i Haremeyn'e sarf olunmak içün Hazîne-i hümâyûn'da hıfz olunmak ve mukata‘ât ve tevliyyet-<a name="bookmark2778"></a>lerin ekserîsi Yazıcı ma‘zûllerinde ve teberdârân ve ağa çukadârlarında bulunup, üzerlerinden cümlesi ref ve bundan böyle o makule mukata‘ât merkumlara verilmeyüp, âhar tâliblere verilmek ve Dârü's-sa‘âde ağaları'nın nezâreti ve yazıcıların kitâbeti hasebiyle fâyiz-i mukata‘âtdan mikdâr-ı kifâye şey ta‘yîn olunup, nezâret ve tezâkir-i vezâyif ve muhâsebât kendü mühürleriyle makbûl ü mu‘teber olmak üzere şeref-yâfte-i sudûr olan hatt-ı hümâyûn iktizâ eden aklâma kayd ü sebt olundu. Ve Dârü's-sa‘âde Ağası ve Hâzin-i Şehriyârî ve Silahdâr Ağa hâsları dahi ilga olunup, bunlar dahi defterdârlar ma‘rifetleriyle furûht ve bedel-i iltizâmı hazîneye vaz‘ ve fazla-i maldan hâs mukabili mûmâ ileyhime mikdâr-ı vâfî şey tahsîs olunup, hâslar kalemine kayd ve mukata‘aya ‘ilm ü haber verildiğinden gayri ‘ahd-i Sultân-ı Mahmûd Hânî'de mün‘adim olan Beşir Ağa'nın, Mora'da olan vakf-ı müsteciddi ve Nur-i ‘Osmânî'ye istihlâs olunan Menemen Mukata‘ası ref‘ ve aslı üzere ibka ve bu murâd içün dahi mufassal hatt-ı hümâyûn ısdâr olundu.</span></p>
<h2><a name="bookmark342"></a><span class="font14" style="font-weight:bold;"><a name="bookmark2779"></a>Nizâm-ı kisve-i re„âyâ</span></h2>
<p><a name="bookmark2780"></a><span class="font14">İstanbul'da mütemekkin olan Rum ve Ermeni </span><span class="font14" style="font-weight:bold;">[M1 104] </span><span class="font14">ve Yehûd tâyifesi kisvelerinde hadd-i şer‘îyi tecâvüz eylediklerinden, Rum ve Ermeni patrikleri ve tâ‘ife-i Yehûd'un cemâ‘at başıları Çavuş-başı<a name="footnote960"></a><sup><a href="#bookmark2781">960</a></sup><sup></sup> Ağa odasına getürdilüp, tavr-ı kadîm üzere kisvelerini tanzîm bâbında sâdır olan emr-i ‘âlî me‘âli cümlesine tefhîm ve tecâvüz-i had mûcib-i te‘dîb-i eşedd olacağı tenbîhâtıyla ferden ferdâ tahzîr ü tevhîm olundu.</span></p>
<h2><a name="bookmark343"></a><span class="font14" style="font-weight:bold;"><a name="bookmark2782"></a>„Azl ü nasb-ı Kethudây-ı Sadr-ı „âlî ve sâyir</span></h2>
<p><a name="bookmark2783"></a><span class="font14">Çavuş-başı bulunan Ahıshalı Mehmed Ağa'nın, etvâr u ahvâli muvâfık-ı mizâc-ı Sadr-ı ‘âlî olup, işbu rebî‘ulevvelin yedinci günü<a name="footnote961"></a><sup><a href="#bookmark2784">961</a></sup><sup></sup> Kethudâlık câh-ı refî‘ine ıs‘âd ve selefi Re‘îs Mustafa Efendi, dâmâdı Ebûbekir Efendi hânesinde ik‘âd olunup, Hasan Paşa dâmâdı ‘Abdî Ağa, Ser-çavuşân ve mansıb-ı sâlifi olan Kapucular Kethudâlığı'yla, Küçük Mîrahûr Kırîmî Hüseyin Ağa ve Küçük Mîrahûrluk ile Kara Mehmed Paşa-zâde Mahmûd Bey, ferhân oldu.</span></p>
<h2><a name="bookmark344"></a><span class="font14" style="font-weight:bold;"><a name="bookmark2785"></a>İhsân-ı Vezâret be-Ağa-yı Yeniçeriyân</span></h2>
<p><span class="font14">Bi'l-fi‘l Yeniçeri Ağası olan Mehmed Ağa'nın, harekât ü sekenâtı muvâfık-ı rızâ ve câh-ı Vezâret'le rütbesi i‘lâ olunmak muvâfık-ı hükm-i kader ü kazâ olduğuna binâ‘en, şehr-i mezkûrun sekizinci günü<a name="footnote962"></a><sup><a href="#bookmark2786">962</a></sup><sup></sup> Ağa-yı mûmâ ileyh Kapu'ya da‘vet ve Yeniçeri Ağalığı inzımâmıyla ilbâs-ı hil‘at-i Vezâret olundu.</span></p>
<h2><a name="bookmark345"></a><span class="font14" style="font-weight:bold;"><a name="bookmark2787"></a>Teşrîf-i hümâyûn be-Tersâne-i „âmire</span></h2>
<p><a name="bookmark2788"></a><span class="font14"><a name="bookmark2789"></a>Pâdişâh-ı bahr ü berr </span><span class="font14" style="font-style:italic;">dâme mâ-dâme'l-felekü'l-ahdar<a name="footnote963"></a><sup><a href="#bookmark2790">963</a></sup></span><span class="font14"><sup></sup> hazretleri umûr-i Devlet-i ‘aliyye'lerine kemâ-yenbagı himmet ve: </span><span class="font14" style="font-style:italic;">Leyse'l-haberü ke'l- ‘ıyân<a name="footnote964"></a><sup><a href="#bookmark2791">964</a></sup><sup></sup></span><span class="font14"> mefhûmu üzere ba‘zı mahalli ru‘yet ve ıslâh-ı haleline mübâşeret irâdesinde olduklarından, evâ‘il-i rebî‘ulâhırda<a name="footnote965"></a><sup><a href="#bookmark2792">965</a></sup><sup></sup> Tersâne-i ‘âmire'ye teveccüh buyuracağlarını Sadr-ı vâlâ-cenâba emr ü hıtâb ve kendülerinin dahi Tersâne'de bulunmalarını telmîh ü işrâb buyurmuşlar idi. Yevm-i mezkûrda kapu takımıyla Sadrıa‘zam Tersâne'ye ‘azîmet ve yarım sâ‘atdan sonra Şehriyâr-ı Dârâ-dürbet dahi mahall-i mezkûru tal‘at-ı hümâyûnlarıyla pür-behcet buyurup, Tersâne kasrına pâ-nihâde-i ikbâl ve Sadrıa‘zam ve Kapudan Paşa hâk-i pây-i hümâyûnlarına rû-mâl ve bir mikdâr ârâmdan sonra mahzenleri seyr ü temâşâ ve bu behâne ile murâbıtîn ve mücâhidîni bezl-i sehâ ile nâyil-i nef‘ ü cedvâ etmek irâdeleri, mir‘ât-ı tab‘-ı Tâcdârî'lerinde sûret-nümâ olmağla, Sadrıa‘zam tarafından âmâde kılınan esb-i berk-reftâra süvâr ve ‘âdet-i Tersâne üzere</span><span class="font14" style="font-weight:bold;">[M1 105] </span><span class="font14">müşârun ileyh ve Kapudan Paşa sadefkârî ‘asâ ile pîşgâh-ı zıll-i İlâhî'de kesb-i iftihâr eyleyerek evvelâ mahzen-i sürb ve ba‘dehû mahzen-i çûpa duhûl ve bilâ-meks ‘avdet ve Tersâne bağçesine nüzûl buyurdular. Sadrıa‘zam câmi‘ altında vâki‘ sancak Kapudanlarına mahsûs olan odada vakfa-gîr-i ârâm oldukları hengâm deryây-ı kerem-i Şâhâne telâtum ve Kapudan ve mülâzimîn ve sâyire tekâsum içün yirmi bin guruşluk zer-i mahbûb, Hazîne Kethudâsı ma‘rifetiyle Sadrıa‘zam tarafına getürülüp, vech-i lâyıkı üzere herkese hisse ifrâzıyla isticlâb-ı kulûb-i erbâb-ı mücâhide vü tesâdum eyledi.</span></p>
<h2><a name="bookmark346"></a><span class="font14" style="font-weight:bold;"><a name="bookmark2793"></a>İhsân-ı rütbe-i Mîr-i mîrânî</span></h2>
<p><a name="bookmark2794"></a><span class="font14">Mora Muhassılı iken vefât eden Topal ‘Osmân Paşa-zâde Vezîr Ahmed Paşa'nın oğlu Mehmed Bey'de, âsâr-ı rüşd ü dirâyet be-dîdâr ve tesaddî-yi hükûmete kudreti âşikâr olmağla, şehr-i mezkûrun on birinci günü<a name="footnote966"></a><sup><a href="#bookmark2795">966</a></sup><sup></sup> ‘avâtıf-ı ‘aliyye-i Cihandârî'den mûmâ ileyhe Mîr-i mîranlık rütbesi ihsân ve Köstendil Sancağı'yla fâyiku'l-akrân kılındı.</span></p>
<h2><a name="bookmark347"></a><span class="font14" style="font-weight:bold;"><a name="bookmark2796"></a>Zuhûr-i mekârim-i Şehriyâr-ı rûy-i zemîn ve ıtlâk-ı mahbûsîn</span></h2>
<p><span class="font14">Pâdişâh-ı enâm hazretlerinin mâye-i zâtiyyelerinde cevher-i sehâvet ve kalb-i pür-safvetlerinde zîr-i destân ve fukarâya rahm ü şefekat derkâr olduğuna binâ‘en, deynini edâ ve hukük-i nâsı istîfâdan ‘âciz olup, meclislerde mübtelây-ı âh ü enîn olan zu‘afâ vü mesâkînin dâyinleri irzâ olunmak içün bu def‘a vâfir mebâliğ in‘âm buyurduklarına binâ‘en, zikr olunan dâyinler bilâ-ibrâm iskât ü ilzâm olunup, kati çok kimse nekâl ve <a name="bookmark2797"></a>aglâl-i mezelletden reh-yâb-ı râhat olarak du‘ây-ı beka-yı Devlet-i şâhâne'ye muvâzabet eylediler.</span></p>
<h2><a name="bookmark348"></a><span class="font14" style="font-weight:bold;"><a name="bookmark2798"></a>Vürûd-i Vezîr Küçük Mustafa Paşa be-Asitâne ve tevcîh-i Mora</span></h2>
<p><a name="bookmark2799"></a><span class="font14">Hemşîre-i celîle-i hazret-i Şehinşâhî ‘ismetlü Zeyneb Sultân ‘aliyyetü'ş-şân hazretlerinin halîl-i mükerremleri Vezîr Küçük Mustafa Paşa, on beş seneden berü Anadolu mansıblarında mâh-ı serî‘u's-seyr gibi deverân ve seher-i dâyim ve hicr-i tavîl ile ser-gerdân olduğunu Şehriyâr-ı zemân tahkik u îkan edüp, hakkında rahm ü şefekat-i Şâhâne nümâyân ve Asitâne-i sa‘âdet'e getürülmesi güzârende-i zebân olduğuna binâ‘en, da‘vetiyçün ısdâr-ı fermân kılınmışidi. Müşârun ileyhe bu haber-i hayr vâsıl ve derûnunda şevk u sürûr mütekâmil olup, matıyye-i isti‘câle râkib ve Asitâne-i sa‘âdet'e âyib ve doğru Bâb-ı ‘âlî'ye şitâb ve takbîl-i dâmen-i Sadr-vâlâ cenâb eyledikde, serâsere dûhte </span><span class="font14" style="font-weight:bold;">[M1 106] </span><span class="font14">bir sevb-i semmûr ile tefrîh ve Mora mansıbı tevcîhiyle bir zemân vâreste-i gerdiş-i arz-ı fesîh kılındı.</span></p>
<h2><a name="bookmark349"></a><span class="font14" style="font-weight:bold;"><a name="bookmark2800"></a>İ„dâm-ı Ağa-yı Türkmân Mehmed Ağa</span></h2>
<p><a name="bookmark2801"></a><span class="font14">Merhûm Dârü's-sa‘âde Ağası Ebûkuf Ahmed Ağa'nın Yedekçi-başısı olan Türkmân Mehmed Ağa, ‘an asl Türkmân Mîr ‘Aşireti ‘Ali Bâz'ın şütürbânlarından iken, Asitâne'ye gelüp ba‘dehû Mısır'a ‘azîmet ve Ağa-yı müşârun ileyh dahi o târîhde Mısır'da ikamet üzere bulunup, dâmen-i himmetine âvîhte-i dest-i hidmet etmişidi. Sevk-i kader ile ağası Asitâne'ye vârid ve Ağalık mesnedine mütesâ‘ıd olup, merkum eyyâm-ı felâket kâr-güzârlarından ve hengâm-ı gurbet ü kürbet hidmetkârlarından olduğuna binâ‘en, hakkında vefâdârlık edüp, def‘aten Yedekçi-başı eyledikde, Türkmân Ağalığı buhârı dimâğına su‘ûd ve ba‘zı kimselere izhâr-ı nahvet ve isbât-ı vücûd içün yetmiş senesinde Türkmân Ağalığı'nı tahsîl ile nâyil-i maksûd olmuşidi. Debdebe vü dârât ile Anadolu tarafına ‘âzim ve ni‘metiyle perverde olduğu ‘Ali Bâz'ı ve bir nefer oğlunu bilâ-sebeb seyf-i gadr ile mün‘adim eyleyüp, bu vaz‘-ı nâ-hemvâr Türkmân tâyifesini dilhırâş-ı ekdâr eylediğine binâ‘en, cemm-i gafîr ile üzerine sell-i şemşîr ve bir-takrîb ellerinden halâs olup, iki nefer âdemîsiyle Sivas'a geldiğini ve mecmû‘-i eşyâsı dest-bürd-i yağma-gerân olduğunu tahrîr edüp, izhâk-ı rûh misillü harekete cesâreti mûcib-i inkıbâz-ı kulûb-i evliyây-ı devlet olduysa dahi, ‘ızam-i şân müstenid-i icrây-ı cezây-ı sezâsına sedd olup, cülûs-i meymenet-me‘nûs tâli‘-i baht ü ikbâllerin bâz gûne ve ma‘kûs eylediği müdde‘îlerine mahsûs oldukda, rikâb-ı ‘adâlet-nisâba pîrâhen-i hûn-âlûd ile bess-i şekvâ ve ihkak-ı hak recâ etmeleriyle, Sadr-ı Rûm Efendi huzûrunda mürâfa‘a olunup, kısâs lâzım geldiği huzûra i‘lâm ve mûcebince merkum izâle vü i‘dâm ve ser-i maktû‘u galtîde-i meydân-ı intikam kılındı.</span></p>
<h2><a name="bookmark350"></a><span class="font14" style="font-weight:bold;"><a name="bookmark2802"></a>İtmâm-ı sefîne-i Üç Anbarlı ve nüzûl-i sefîne-i Hısn-ı Bahrî be-deryâ</span></h2>
<p><span class="font14">Sekiz seneden berü tekmîli mukadder olmayan Üç Anbarlı kalyon ihmâl ve taksîr ile bu âna dek tekmîli karîn-i ‘ukde-i te‘hîr olmuşidi. Himmet-i Sadâret-penâhî ile iki mâh zarfında o Cebel-i Kâf-deryâ bilâ-kusûr resîde-i hayyiz-i in-tihâ olduğundan başka, mukaddemâ inşâsına müceddeden mübâşeret olunan Hısn-ı Bahrî nâm kalyon dahi tekmîl ve cumâdelûlânın ikinci günü<sup>1</sup> tenzîl olunacağı ihbâr </span><span class="font14" style="font-weight:bold;">[M1 107] </span><span class="font14">olunmağla, yevm-i mezkûrda Pâdişâh-ı ‘âlem-penâh Tersâne-i ‘âmire'ye sâye-endâz ve mukaddemce kudûm-i hümâyûnlarına intizâr üzere olan Sadrıa‘zam ve Şeyhu-lislâm ve Ağa Paşa ve Kapudan Paşa ve sâyirleri iltifât-ı Mülûkâne'leriyle ser-efrâz olup, Üç Anbarlı'nın orta köşkü tarafında darb olunan sâye-bân-ı bülend-eyvânlarına ferah-bahş-ı<a name="footnote967"></a><sup><a href="#bookmark2803">967</a></sup><sup></sup> ku‘ûd ve her cânibden </span><span class="font14" style="font-style:italic;">„aleyke „avnullâh<a name="footnote968"></a><sup><a href="#bookmark2804">968</a></sup><sup></sup></span><span class="font14"> sadâsı resîde-i târem-i çarh-ı kebûd olup, vakt-i muhtâr hulûlünde o fülk-i felek-peyker; </span><span class="font14" style="font-style:italic;">Ke-calmûdi sahrin hattahu-hü's-seylü min „al<a name="footnote969"></a><sup><a href="#bookmark2805">969</a></sup></span><span class="font14"><sup></sup> mefhûmu üzere deryâyı makarr edüp, şükran li-hâze'n-ni‘am zebh-i karâbîn ve bezl-i kerem kılındıkdan sonra, Tersâne-i ‘âmire Emîni'ne hil‘ate bedel ikrâmen semmûr kürk ilbâs ve sâyirlerine dahi ber-mûceb-i defter-i rûznâmçe hil‘atler geydirilüp, her biri mazhar-ı lütf-i bî-kıyâs kılındı.</span></p>
<p><span class="font14">Hısn-ı Bahrî yerden indi bahre</span></p>
<p><span class="font14">Birden dediler târîh-i garâsı</span></p>
<p><span class="font14" style="font-style:italic;">)</span><span class="font4" style="font-weight:bold;font-style:italic;">O^<sup>I</sup>J^</span><span class="font4" style="font-weight:bold;"> Ğ!-’<sup>1</sup>’ jV:P dijJ</span><span class="font14">)</span></p>
<p><a name="bookmark2806"></a><span class="font14">sefîne-i mezkûrenin nüzûlüne inşâd olunup, sihr-i helâl ve kehânet-i şu‘arâdan münba‘is bir hâl olduğu zâhirdir.</span></p>
<h2><a name="bookmark351"></a><span class="font14" style="font-weight:bold;"><a name="bookmark2807"></a>„Azl-i Kul Kethudâsı</span></h2>
<p><a name="bookmark2808"></a><span class="font14">Yevm-i mezkûrda Kul Kethudâsı bulunan Kapu-kıran Mehmed Ağa, sûret-i te‘dîb ve tagrîbde ‘azl olunmuşiken ferdây-ı ‘azlinde mûmâ ileyhe Belgrad Ağalığı tevcîh ve Kul Kethudâlığı, Zağarcı-başı olan Vefâlı Mehmed Ağa'ya ve Zağarcı-başılık, Hotin cânibinde bulunan Hatîb-zâde Mehmed Ağa'ya tahsîs olunup, ‘avdeti tenbîh olundu.</span></p>
<p><span class="font14" style="font-weight:bold;">Tezvîc-i „Âyişe Sultân be-Vezîr-i Silahdâr Mehmed Paşa</span></p>
<p><span class="font14">Mâh-ı cumâdelûlânın altıncı günü<a name="footnote970"></a><sup><a href="#bookmark2809">970</a></sup><sup></sup> Şehriyâr-ı kerrûbî-âsâr hazretlerinin hemşîre-i muhteremeleri ‘Âyişe Sultân-ı ‘aliyyetü'ş-şân hazretleri Tırhala Mutasarrıfı Vezîr Si-lahdâr Mehmed Paşa'ya tezvîc ve müşârun ileyhin bâzâr-ı i‘tibârı tervîc irâde olunmağ-la, Sultân-ı müşârun ileyhâ hazretlerinin şeref-endâz<a name="footnote971"></a><sup><a href="#bookmark2810">971</a></sup><sup></sup> ikâmet oldukları Hekîmbaşı <a name="bookmark2811"></a>Serâyı'nda Şeyhülislâm Efendi ve Dârü's-sa‘âde Ağası ve müşârun ileyh tarafından vü-rûd eden vekîl ve şuhûd mevcûd bulundukları halde beş bin altûn mihr-i mü’eccel ile ‘akd-ı nikâh ve icrây-ı sünnet-i </span><span class="font14" style="font-style:italic;">hayrun men tale„a „aleyhi's-sabâh<a name="footnote972"></a><sup><a href="#bookmark2812">972</a></sup></span><span class="font14"><sup></sup> kılınup, tertîb olunan et‘ime-i gûnâ-gûn tenâvülünden sonra müşârun ileyhâ ve müşârun ileyh taraflarından beyâz çukaya kablu birer sevb-i semmûr Şeyhulislâm Efendi'ye boğça ile ‘arz u takdîm ve Dârü's-sa‘âde Ağası'na Harem-i Sultânî'de bir sevb-i semmûr ilbâs olunduğundan başka, hâric-i Harem'de müşârun ileyh tarafından olarak bir sevb-i semmûr boğça ile ‘arz ve âdemlerine teslîm ve sâyirlerinin dahi teşrîfât üzere hila‘ </span><span class="font14" style="font-weight:bold;">[M1 108] </span><span class="font14">ve ikrâmları husûsu te‘diye vü tetmîm olundu.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
<p><span class="font9">6</span></p>
</div><br clear="all">
<p><span class="font14" style="font-weight:bold;">„Azl ü nasb-ı Re’îsülküttâb ve tevcîhât-ı sâyire<a name="footnote973"></a><sup><a href="#bookmark2813">973</a></sup></span><span class="font14"><sup></sup></span></p>
<p><span class="font14">Mâh-ı mezkûrun onuncu günü<a name="footnote974"></a><sup><a href="#bookmark2814">974</a></sup><sup></sup> Re‘îsülküttâb olan ‘Abdî Efendi ‘azl ve Burusa'ya nefy ile mübtelây-ı muzâyaka vü ezell olup, mâhiyyeti </span><span class="font14" style="font-style:italic;">eşher mine'l-kamer<a name="footnote975"></a><sup><a href="#bookmark2815">975</a></sup><sup></sup></span><span class="font14"> ve tedbîri </span><span class="font14" style="font-style:italic;">emzâ mine'l-kader<a name="footnote976"></a><sup><a href="#bookmark2816">976</a></sup></span><span class="font14"><sup></sup> olan Mektûbî-yi Sadr-ı muvakkar Kâşif Mehmed Emîn Efendi, Riyâset-i Küttâb hidmetiyle şeref-yâb ve Mektubçuluk ile Sadrıa‘zam-ı Dîvân Kâtibi ve el-yevm Cebecîler Kâtibi olan İbrâhîm Efendi, ke'l-evvel mâlik-i nisâb-ı iktirâb ve Baş-halîfe olan Mihrî Mehmed Efendi, Baş-halîfelik'den Kitâbet-i mezkûre ile ihrâc ve Baş-halîfelik ile hüner ü ma‘rifeti vâreste-i ihticâc olan el-Hâc Mehmed Efendi, vâyedâr-ı ibtihâc kılındı.</span></p>
<p><span class="font14">Çavuş-başı ‘Abdî Ağa, hidmetinde gayr-i muvaffak olduğundan ‘azl ve yerine sâbık Başbâkı-kulu Ebûbekir Ağa mülhak oldu. Baş-muhâsebeci olan Halîmî Mustafa Efendi, me’lûf olduğu gurbet ile bu defa dahi imtihân ve Gelibolu'da ikametiyçün ıs-dâr-ı fermân olunup, Râmî Paşa-zâde Mustafa Bey, Muhâsebe-i Evvel mansıbı ile terfîh ve Nemçe Sefâreti'yle ‘âzim olan Resmî Ahmed Efendi'nin mansıbı olan Küçük Evkaf, Tersâne Re‘isi Süleymân Efendi'ye tevcîh olundu.</span></p>
<p><span class="font14">Cidde Vâlîsi Sadr-ı sâbık Seyyid Mehmed Paşa, hulûl-i ecel-i mev‘ûdiyle vefât edüp, mansıbı münhal olmağla, Selânik Mutasarrıfı Sadr-ı esbak Nâyilî ‘Abdullah Paşa, Cidde'ye Vâlî ve Selânik Sancağı'yla, Köstendil Mutasarrıfı bulunan Mîr-i mîrân Meh-med Paşa'nın kadri ‘âlî kılındı. Cebeci-başı Kadri Ağa-zâde ma‘zûl ve Surre Emâneti ile nâyil-i me‘mûl olup, Cebecî-başılık, sâbıka Topçu-başı olan Kapucu-başı Mustafa Ağa'ya menkul oldu.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
</div><br clear="all">
<h2><a name="bookmark354"></a><span class="font14" style="font-weight:bold;"><a name="bookmark2817"></a>Şeyhülislâm şüden-i Mehmed Sâlih Efendi</span></h2>
<p><a name="bookmark2818"></a><span class="font14"><a name="bookmark2819"></a>Cumâdelûlânın on altıncı günü<a name="footnote977"></a><sup><a href="#bookmark2820">977</a></sup><sup></sup> Dâmâd-zâde Feyzullah Efendi, bu defa dahi şi-ken-i ‘azl ile rencîde-hâtır ve yalısında ikâmeti bâbında emr-i ‘âlî sâdır olup, verd-i mu-tarrâ-yı gülzâr-ı me'‘âlî ve dil-pesend-i vücûh-i ehâlî olan Mehmed Sâlih Efendi'nin necm-i ikbâli dirahş<a name="footnote978"></a><sup><a href="#bookmark2821">978</a></sup><sup></sup> ve câh-ı refî‘-i Meşîhat'e şeref-bahş olup, Rumeli Sadâreti, sâbıkâ Sadr-ı Rum Mahmûd Efendi-zâde<a name="footnote979"></a><sup><a href="#bookmark2822">979</a></sup><sup></sup> ‘Abdurrahîm Efendi'ye sâniyen tevcîh ü sipâriş ve huzûr-i Âsafî'de iktisây-ı semmûr ile kesb-i nümâyiş eyledi.</span></p>
<h2><a name="bookmark355"></a><span class="font14" style="font-weight:bold;"><a name="bookmark2823"></a>İhrâc-ı mevâcib</span></h2>
<p><a name="bookmark2824"></a><span class="font14">Mâh-ı merkumun yirmi ikinci sülesâ günü<a name="footnote980"></a><sup><a href="#bookmark2825">980</a></sup><sup></sup> bir kıst </span><span class="font14" style="font-weight:bold;">[M1 109] </span><span class="font14">mevâcib ihrâc olunup, Kubbe-altı'nda ihsâ ve kabzına me‘mûr olanlara i‘tâ ve üç gün sonra Silahdâr-ı Hazret-i Şehriyârî Hamza Ağa ile teşrîfât ve hatt-ı hümâyûn şeref-resân-ı vürûd olup, ta‘zîm ü iclâl ile istikbâl ve Ağa-yı müşârun ileyh hakkında zeyl-i lutf u mekremet isbâl olunup, icrây-ı mu‘tâd ile münşerihu'l-bâl kılındı.</span></p>
<h2><a name="bookmark356"></a><span class="font14" style="font-weight:bold;"><a name="bookmark2826"></a>Fevt-i Vâlî-yi Belgrad</span></h2>
<p><a name="bookmark2827"></a><span class="font14">Yeniçeri Ağalığı'ndan neş‘et ve bir müddetden berü idâre-i hatb-ı Vezâret eden Malatyalı Vezîr İbrâhîm Paşa, hırâmân-ı ravza-i cinân olduğu haberi, kar‘-ı sâmi‘a-i devlet eylediğine binâ‘en, muhallefâtı ma‘lûm olmak içün Köse ‘Ali Paşa dâmâdı Hüseyin Ağa Belgrad'a me‘mûr kılınup, muhâfaza-i mezkûre cumâdelâhır gurresinde<a name="footnote981"></a><sup><a href="#bookmark2828">981</a></sup><sup></sup> mutasarrıf olduğu Rumeli Valiliği inzımâmıyla Hasan Paşa'ya tevcîh ü ‘inâyet olundu.</span></p>
<h2><a name="bookmark357"></a><span class="font14" style="font-weight:bold;"><a name="bookmark2829"></a>„Azl-i Kadî-yi İstanbul</span></h2>
<p><a name="bookmark2830"></a><span class="font14">Hâlâ Nakıbu'l-eşrâf ve İstanbul Kadısı olan Şerîf Mehmed Monla Efendi, bilâ-sebeb-i zâhir, müddeti âhir olmadan ‘azl ile mütekedder ve Feyziyye-i fürû‘undan Sey-yid ‘Abdullah Efendi, İstanbul Kadılığı ile müstebşir oldu.</span></p>
<h2><a name="bookmark358"></a><span class="font14" style="font-weight:bold;"><a name="bookmark2831"></a>İdhâl ve hıfz-ı fazla-i mâl-i Haremeyn be-Hazîne-i Enderûn ve ilbâs-ı kapaniçe be-Sadrıa„zam</span></h2>
<p><span class="font14">Bâlâda ber-vech-i icmâl güzârende-i zebân-ı kalem-i kelîlü'l-beyân olduğu vech üzere emvâl-i Haremeyn'e nizâm verilüp, bu tasarrufât-ı ‘akliyyeden ba‘de'd-dahl ve'l-hurûc bin kîse fazla peydâ ve Enderûn Hazînesi'nde ihtizân olunup, bi'l-iktizâ umûr-i Haremeyn-i şerîfeyn'e sarf olunmak matlûb-i Pâdişâh-ı Felâtûn-ârâ olmuşidi. ‘Ulûfe Dîvânı günü ‘Atîk Dîvân-hâne semtinde zikr olunan mebâliğ tûde tûde kılınup, Sad-<a name="bookmark2832"></a>rıa‘zam ve Kapudan Paşa ve Sadreyn ve Defterdâr Efendi, İç Hazîne'ye ‘azîmet ve Bîrûn hâzinleri nakl ü ta‘dâda mübâşeret ve hitâmı haberi ‘arz-ı südde-i sa‘âdet kılın-dıkda, Şehriyâr-ı zemân Bâbü's-sa‘âde tarafından nümâyân ve cümlesi istikbâl ve İç Hazîne'de ârâste olan taht-ı hümâyûna hâzinlerin ferş etdikleri dîbâyı basarak vaz‘-ı pây-ı ikbâl buyurup, mâl-ı mezkûr manzûr ve Sadrıa‘zam'ın hidmeti meşkûr olduğundan, kapaniçe ta‘bîr olunur hil‘at-ı fâhire-i Mülûkâne ilbâsı ile nâyil-i fahr-i nâ-mahsûr ve sâyirleri dahi hazîne ‘atabesinde hıla‘-ı zâhire iktisâsıyla mesrûr oldular.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
</div><br clear="all">
<h2><a name="bookmark359"></a><span class="font14" style="font-weight:bold;"><a name="bookmark2833"></a>İhrâc-ı Surre-i hümâyûn</span></h2>
<p><a name="bookmark2834"></a><span class="font14">Şehr-i recebü'l-ferdin on üçüncü günü<a name="footnote982"></a><sup><a href="#bookmark2835">982</a></sup><sup></sup> Surre-i hümâyûn hazîne-i mevâhib-defîneden ifrâz olunup, Surre Emîni nasb olunan </span><span class="font14" style="font-weight:bold;">[M1 110] </span><span class="font14">Kadri Ağa-zâde'ye teslîm ve Üsküdar'a imrâr ve birkaç gün güzâr eyledikde, hareketi bâbında emr-i ‘âlî ısdâr ve kâfi-le-i huccâcı istıshâb ve o taraf-ı bâhirü'ş-şerefe şitâb eyledi.</span></p>
<h2><a name="bookmark360"></a><span class="font14" style="font-weight:bold;"><a name="bookmark2836"></a>Tevcîh-i câh-ı Tevkı„î be-Vezîr Küçük Mustafa Paşa</span></h2>
<p><a name="bookmark2837"></a><span class="font14">Âsitâne'ye kudûm ve ikâmeti irâde olunan Vezîr Küçük Mustafa Paşa'ya, Mora Muhassıllığı inzımâmıyle câh-ı refî‘-i TevkT‘î, şehr-i mezkûrun on dördüncü günü<a name="footnote983"></a><sup><a href="#bookmark2838">983</a></sup><sup> </sup>tevcîh ve necm-i gîsûdâr-ı ikbâli âfitâb<a name="footnote984"></a><sup><a href="#bookmark2839">984</a></sup><sup></sup>-şebîh kılındı.</span></p>
<h2><a name="bookmark361"></a><span class="font14" style="font-weight:bold;"><a name="bookmark2840"></a>„Azl-i Kâtib-i Ağa-yı Dârü’s-sa„âde</span></h2>
<p><a name="bookmark2841"></a><span class="font14">Kitâbet-i mezkûre gâh Yazıcı hulefâsına ve gâh Teberdârân-ı Serây-ı ‘atîk Oca-ğı'nda erbâb-ı kemâlden olanlara ve ba‘zan Gulâmân-ı Kapucıyân'dan zümre-i hâcegâna iltihâk edenlere sipâriş oluna gelüp, kâ‘ide-i muttarride tahtına dâhil ve her bâr bir sınıfa vâsıl değil idi. Bundan akdem Yazıcı Baş-halîfesi Mehmed Bey, Dârü‘s-sa‘âde Ağası Kâtibi nasb olunup, hidmeti çendân meşkûr olmadığından, recebin on beşinci günü<a name="footnote985"></a><sup><a href="#bookmark2842">985</a></sup><sup></sup> ‘azl ve mukaddemâ Hâne-i Hâssa'dan Kitâbhâne Tevliyyeti ile çırâğ olan Köse Halîl Paşa hafîdi ‘Ali Bey, mîr-i mezkûrun yerine nakl olunup, Devlet-i ‘aliyye işine yarayanı kullanmak ve emek ve hidmet iddi‘â-yı bâtılı ile da‘vâ-yı istihkâk edenleri zımnen terbiye etmek vâdîsinde taraf-ı hümâyûndan sudûr eden işbu şîve-i dil-pezîr pesendîde-i sagTr u kebîr oldu.</span></p>
<h2><a name="bookmark362"></a><span class="font14" style="font-weight:bold;"><a name="bookmark2843"></a>Ba„zı tevcîhât</span></h2>
<p><span class="font14">Matbah-ı ‘âmire Emîni ‘Abdurrahîm Bey'in senesi hayyiz-i kemâle resîde ve bâr-ı fikr-i ‘azl ile kadd-i hamîde olmuşiken, hüsn-i idâresi bekâsını müstelzim olup, recebin <a name="bookmark2844"></a>yirminci günü<a name="footnote986"></a><sup><a href="#bookmark2845">986</a></sup><sup></sup> ibka hil‘atiyle dilşâd ve Masraf Kâtibi Ahmed Efendi ‘azl ve sâbıka Kalyonlar Kâtibi Dâniş Süleymân Efendi, Kitâbet-i mezkûre ile ber-murâd oldu.</span></p>
<h2><a name="bookmark363"></a><span class="font14" style="font-weight:bold;"><a name="bookmark2846"></a>Tezvîc-i hazret-i Sâliha Sultân be-Sadrıa„zam</span></h2>
<p><span class="font14">Şehinşâh-ı ‘âlî-tebâr hazretlerinin hemşîre-i muhteremeleri ‘ismetlu Sâliha Sultân hazretlerinin mâlik-i zimâm nakz ü ibrâm olan Sadr-ı vâlâ-makama ‘akd ü tezvîci irâde olunup, Sadr-ı ‘âlî-mikdâr bu latîfe-i nâgeh-zuhûru mahzâ eltâf-ı İlâhiyye'den ‘add ü şumâr ve tertîb-i mukaddime-i ‘akde mühr-i fu‘âdını nisâr edüp, mücevherât ve eşyây-ı sâyireyi istikmâl ve sene ihdâ ve seb‘în ve mi‘e ve elf recebinin yirmi birinci pençşen-bih günü<a name="footnote987"></a><sup><a href="#bookmark2847">987</a></sup><sup></sup> semâhatlü Şeyhulislâm Efendi, Baltacılar Kethudâsı Ağa ile müşârun ileyhâ hazretlerinin kurb-i hazret-i Hâlid'de vâki‘ sâhil-serâlarına da‘vet olunup, emre imtisâl ve mu‘tâd-ı kadîm üzere Dârü's-sa‘âde Ağası dahi taraf-ı Sultânî'den </span><span class="font14" style="font-weight:bold;">[M1 111] </span><span class="font14">‘akde vekîl nasb olunup, ol dahi mahall-i mezkûre tahrîk-i mikzâf-ı isti‘câl ve ağırlık nâmıyla hâzır u âmâde kılınan mücevherât ve eşyây-ı sâyire sandûkalara vaz‘ ve iki kıt‘a asma koçilere tahmîl ve Sadrıa‘zam Hazîne Kâtibi ile ‘ale's-seher sâhil-serây-ı Sultânî'ye tesbîl olunmuşidi. Müşârun ileyh tarafından vekîl nasb olunan Kethudâ Bey dahi hâzır olup, Şeyhulislâm Efendi, müşârun ileyhâ hazretlerini mu‘tâd olan mihr-i mü‘eccel ile ‘akd edüp, Şeyhulislâm Efendi ve Dârü's-sa‘âde Ağası'na birer boğça ile semmûr kürkler ihdâ ve Kethudâ Bey'e iksâ olunup, ba‘de't-ta‘âm yerlü yerine ‘azîmete kıyâm eylediler. Yevm-i ‘akdin ferdâsı istifsâr-ı hâtır-ı hazret-i Sultânî zımnında, taraf-ı Sadâret-penâhî'den bir kıt‘a sîm sini üzerinde kapaklarıyla on kıt‘a sîm sahan ve bir kıt‘a sîm tas envâ‘-ı şekerleme ile memlû kılınup, otuz tabla şükûfe ve elli tabla meyve ve sâyir bâkûre esmâr ve gûnâ-gûn ezhâr, Kapucular Bölük-başısı ile tesyâr olundu.</span></p>
<p><span class="font14">Şa‘bân-ı şerîfin beşinci günü<a name="footnote988"></a><sup><a href="#bookmark2848">988</a></sup><sup></sup> ‘ismetlü Sultân-ı ‘aliyyetü'ş-şân hazretlerinin ha-rem-i seray-ı Âsafî'ye bilâ-resm teşrîfleri irâde ve Kethudâ Bey, da‘vetlerine firistâde olundu. Sâ‘at beşde Sultân hazretlerinin Kethudâ ve Baş-ağa ve sâyir Harem ağaları rûz-merre destâr ile ve çavuşân-ı Dîvân telleriyle pîş ü pes gerdûne-i ‘ismet-nümûnelerinde bi-lâ Mehterhâne âheste reftâr ile Serây-ı Âsafî'ye vaz‘-ı pây-ı meymenet ve Harem kapusu dâhilinde Sadrıa‘zam ‘arabalarını selâmlayup, bilâ-tevakkuf ‘Arz Odası'na ‘avdet eyledi. Ba‘de'l-mağrib ber-vech-i mu‘tâd Dârü's-sa‘âde Ağası gelüp, salât-ı ‘ışâ edâ olundukdan sonra bi'l-mürâfaka Harem'e duhûl ve Ağa-yı müşârun ileyh fi'l-hâl kufûl ve keşîde-i seng-i rikâb zehâb kılınan müzeyyen esbe râkib ve Serây-ı hümâyûn'a âyib oldular. Ferdâ-yı leyletü'l-‘arûsde Pâdişâh-ı vâlâ-cenâb Sultân Bâyezîd Câmi‘i'nden farîza-i cum‘ayı ba‘de'l-edâ Bâb-ı ‘âlî'ye şeref-bahş-ı vürûd olacağlarını işrâb buyurmuşlar idi. Mu‘tâd üzere ‘Arz Odası tezyîn ve ber-mantûk-ı:</span></p>
<p><span class="font14" style="font-style:italic;">Bağbân ez-gül-i müşeccer perdehâ tertîb dih Şâh mî âyed be-gülşen-i fikr pâ-endâz-kun<a name="footnote989"></a><sup><a href="#bookmark2849">989</a></sup></span><span class="font14"><sup></sup></span></p>
<p><a name="bookmark2850"></a><span class="font14">Şâh-râh-ı hümâyûnları ferş-i dîbây-ı rûmî ile revnak-şiken-i nigâr-ı hâne-i çîn kı-lınup, kudûm-i feyz-lüzûm-i Pâdişâhî haberi vârid olduğu </span><span class="font14" style="font-weight:bold;">[M1 112] </span><span class="font14">hengâm, Sadr-ı vâlâ-makam zokak kapusundan istikbâl ile izhâr-ı fürûtenî ihtirâm ve pîşgâh-ı zıll-i Îlâhî'de hirâm eyleyerek seng-i rikâba tekarrublarında zebh-i ağnâm ile fukarâ vü eytâm şâd-kâm kılınup, ‘Arz Odası'nı bi'd-devleti ve'l-ikbâl teşrîf ve Sadrıa‘zamlarını tehniye ile taltîf ‘akabinde Harem-Serây-ı Sultânî'ye pâ-nihâde-i şevket ve celse-i hafîfeden sonra Kum-meydânı'na nâzır gurfe-i bî-hemtâya rağbet ve cirîd-bâzları temâşâ ve ba‘de'l-‘asr tenâvül-i ta‘âm ve hıtâmında Sadrıa‘zam'ı serâ-sere kaplu semmûr ile mes-rûr ve müşârun ileyh tarafından tezyîn olunan esbe süvâr ile Serây-ı hümâyûnlarını reşk-endâz-makam-ı hûr buyurdular.</span></p>
<h2><a name="bookmark364"></a><span class="font14" style="font-weight:bold;"><a name="bookmark2851"></a>Itlâk-ı ba„zı kesân</span></h2>
<p><a name="bookmark2852"></a><span class="font14">Reî‘sülküttâb iken Burusa'ya ve Baş-muhâsebeci iken Gelibolu'ya nefy olunan ‘Abdî Efendi ve Halîmî, işbu şa‘bânın onuncu günü<a name="footnote990"></a><sup><a href="#bookmark2853">990</a></sup><sup></sup> ‘afv-ı Pâdişâh-ı kerîmu'l-ahlâk ile kayd-ı nefyden ıtlak ve bir müddetden berü Resmo'da mukim Kethudây-ı esbak Veliy-yüddîn Efendi dahi mazhar-ı lutf-i bî-hemâl ve istediği mahalle ‘azîmet içün mümtesil-i misâl-i lâzımü'l-imtisâl<a name="footnote991"></a><sup><a href="#bookmark2854">991</a></sup><sup></sup> oldu.</span></p>
<h2><a name="bookmark365"></a><span class="font14" style="font-weight:bold;"><a name="bookmark2855"></a>Tevcîhât-ı vüzerây-ı „izâm</span></h2>
<p><a name="bookmark2856"></a><span class="font14">Tırhala Sancağı, ber-vech-i Arpalık hâlâ Belgrad Muhâfızı Vezîr Hasan Paşa'ya ve Özi Eyâleti, sâbıka Tırhala Mutasarrıfı Vezîr Silahdâr Mehmed Paşa'ya ve Halebü'ş-şehbâ Eyâleti, sâbıkâ Özi Vâlîsi Muhsin-zâde Vezîr Mehmed Paşa'ya ve Musul Eyâleti, selefi ‘Abdulcelîl-zâde Hüseyin Paşa'ya tevcîh ve bir ân akdem mansıblarına ‘azîmetleri me‘mûriyyet emirlerinde tenbîh olundu.</span></p>
<h2><a name="bookmark366"></a><span class="font14" style="font-weight:bold;"><a name="bookmark2857"></a>İ„dâm-ı Mîrü'l-hâcc-ı sâbık Es„ad Paşa</span></h2>
<p><span class="font14">Müşârun ileyhin müddet-i vâfireden berü Emâret-i Hac ile iştigali ve esâfil-i nâsa muhtas olan ticâret ve mukavvimlik gibi ahvâli beyne'l-ehâlî mûcib-i zevâl-i te‘ayyün ve istiklâli olduğundan gayri, Emâret-i Hac zâtına muhtâc olduğunu zu‘m ile havf-i devleti kalbinden ihrâc ve etrâf ile kat‘-ı rişte-i imtizâc eyleyüp, re‘yinde müstebid ve fi‘linde münferid ve Dârü's-sa‘âde Ağası'yla dahi li-emrin mâ mübâgaza vü münâfese üzere olup, bu ekavîl ile âkıbet Hudâvendigâr-ı mebrûru ihâfe vü irhâb ve Şâm'dan in-sırâfını îcâb etdirmişler idi. Mekkî-zâde Hüseyin Paşa gibi ser u sâmân bir şahs-ı nâ-tüvân bu hatb-ı ‘azîmin ‘uhdesinden gelemiyeceği nümâyân ve bir bâdire zuhûruna halk nigerân iken o hâdise-i </span><span class="font14" style="font-weight:bold;">[M1 113] </span><span class="font14">müdhişe vukû‘ ve Es‘ad Paşa igrâsiyle zuhûr etdiği vâki‘ ve gayr-i vâki‘ beyne'n-nâs şuyû‘ bulup, tahkîk-i mâdde zımnında irhây-ı ‘inân ve Es‘ad Paşa'ya, Sivas tevcîh ve tarafına ısdâr-ı emr-i ‘âlîşân kılınmışidi. Şâm ve o havâlîde bulunan hussâd ve a‘dâsı kazıyyeyi hakka şebîh mugâletât ile isbât ve hayâtda oldukça âhar kimseler bu maslahatı idâre edemeyüp, tarîk-ı hac gayr-i meslûk ve bu farzın edâsı bi'z-zarûre metrûk olacağını mü‘eyyed irsâl-i tahrîrât etmeleriyle, müşârun ileyhin tûg u sancağı ref‘ ve Resmo'ya def‘ olunup, menfâsına gider iken Ankara'da Hasekî ma‘rifetiyle i‘dâm ve ser-i maktû‘u mevzû‘-i ‘ibret-gâh-ı enâm kılındı.</span></p>
<p><span class="font14" style="font-style:italic;">Ve men lem yemut bi's-seyfi mâte bi-gayrihi</span></p>
<p><span class="font14" style="font-style:italic;">Tenevve„ati'l-esbâbü ve'l-mevtü vâhidun<a name="footnote992"></a><sup><a href="#bookmark2858">992</a></sup><sup></sup></span></p>
<p><a name="bookmark2859"></a><span class="font14">Müşârun ileyhin geçidi bu yüzden olup, zâtına isnâd olunan cürm gayr-i sarîh ve ism-i kabîh dahi muhakkak ve sahîh olduğunda nazar vardır.</span></p>
<p><span class="font14" style="font-weight:bold;">İhsân-ı Vezâret be-Kethudây-ı Sadâret-penâhî</span></p>
<p><span class="font14">İki devirde Çavuş-başı ve bu defa Vezîr-i a‘zam Kethudâsı olan Ahıshalı Meh-med Ağa, zâtında müdebbir u cesûr ve mehîb ü vakur ve me‘ârif ü kemâlden hisse-yâb bir cevher-i nâdir u kemyâb olduğundan başka, taraf-ı Sadrıa‘zamî'ye müntesib ve her bâr rızâsını müktesib olup, vaktinde çırâğ ve sâyesinde nâyil-i refâğ olması câygîr-i zamîri idi. Şa‘bân-ı şerîfin on ikinci günü<a name="footnote993"></a><sup><a href="#bookmark2860">993</a></sup><sup></sup> mesned-i Vezâret'e ehliyyeti ‘arz-ı ‘atabe-i Şâhâne kılınup, telhîsi müsâ‘adeye makrûn ve rütbe-yi vâlâ-yı Vezâret tevcîhiyle kadr u i‘tibârı efzûn ve Rumeli Eyâleti'yle debdebe-i şânı vâsıl-ı evc-i çarh-ı nîlgûn oldu.</span></p>
<p><a name="bookmark2861"></a><span class="font14">Sâbıkâ Sadrıa‘zam Kethudâsı olup, Defter Emâneti'nden ma‘zûl ve du‘ây-ı bekâ-yı Pâdişâhî'ye meşgul olan Hamza Hâmid Efendi, mükerreren Kethudâlık hidmet-i menî‘asıyla reh-yâb-ı gümgeştegî vü hamûl oldu.</span></p>
<h2><a name="bookmark368"></a><span class="font14" style="font-weight:bold;"><a name="bookmark2862"></a>İhrâc-ı Donanma-yı hümâyûn</span></h2>
<p><span class="font14">Bu sene-i ‘amîmetü'l-meymenede dahi Donanma-yı hümâyûn'un cemî‘-i levâzımı müheyyâ vü âmâde kılınup, şa‘bânın on altıncı günü<a name="footnote994"></a><sup><a href="#bookmark2863">994</a></sup><sup></sup> ihrâcı irâde olunduğuna binâ‘en, yevm-i mezkûrda Kapudan Paşa alay gösterüp, Başterde-i hümâyûn ile Yalı-köşkü'ne çıkdıkda, ibtidâ Sadrıa‘zam ile mülâkât ve bi'l-mürâfaka ‘atabe-i gerdûn-mertebeye vaz‘-ı vecenât edüp, Sadr-ı vâlâ-kadr ve sâniyen Şeyhulislâm ve sâlisen Kapudan Pa-şa'ya semmûr kürkler geydirülüp, sâyir Kapudanlar ve zâbitân-ı donanmaya dahi </span><span class="font14" style="font-weight:bold;">[M1 114] </span><span class="font14">mu‘tâd-ı kadîm üzere hil‘atler ilbâsından sonra müşârun ileyhim Dolma-bağçe'ye</span></p>
<p><a name="bookmark2864"></a><span class="font14">‘azîmet ve Tersâne Emini tarafından tertîb olunan et‘ime tenâvülünden sonra sâhib-i Devlet Kapudan Paşa ve Tersâne Emîni'ni bir sevb-i semmûr ile ser-kerem-i silâfe-i ferhat edüp, ahşama karîb serây-ı ‘âlîlerine ‘avdet eylediler.</span></p>
<h2><a name="bookmark369"></a><span class="font14" style="font-weight:bold;"><a name="bookmark2865"></a>İrtihâl-i Sadr-ı Rûm „Abdurrahîm Efendi ve Sadr-ı Rûm-şüden-i Veliyyüddîn Efendi</span></h2>
<p><a name="bookmark2866"></a><span class="font14">Müşârun ileyh birkaç günden berü ba‘zı ‘ilel ile hânesinde inzivâ ve işbu şa‘bânü'l-mu‘azzamın on dokuzuncu günü<a name="footnote995"></a><sup><a href="#bookmark2867">995</a></sup><sup></sup> rîh-i sarsar-ı ecel şem-i hayatını itfâ eyle-yüp, ta‘lîk-nüvîslikde ‘İmâd-ı Sânî ve Devlet-i ‘aliyye tarafından yazdığı nâmeler İran-zemînde dest be-dest kâsî vü dânî olan Veliyyüddîn Efendi, Sadâret-i Rumeli ile pâ-nihâde-i mesned-i kâmrânî oldu.</span></p>
<h2><a name="bookmark370"></a><span class="font14" style="font-weight:bold;"><a name="bookmark2868"></a>İhrâc-ı mevâcib</span></h2>
<p><a name="bookmark2869"></a><span class="font14">Şehr-i mezkûrun on yedinci salı günü<a name="footnote996"></a><sup><a href="#bookmark2870">996</a></sup><sup></sup> mülâzim-i Dergâh-ı ‘âlî olan sunûf-i ‘asâkirin iktizâ eden iki kıst mevâcibleri kabzına me‘mûr olanlara edâ ve devr-i ‘âdî inkızâsında şeref-vürûd olan teşrîfât-ı seniyye ile kadr-i Sadâret-penâhî dü-bâlâ kılındı.</span></p>
<p><span class="font14" style="font-weight:bold;">Nefy-i Silahdâr-ı esbak İbrâhîm Bey be-vatan-ı Hûş</span></p>
<p><a name="bookmark2871"></a><span class="font14">Müşârun ileyh Hudâvendigâr-ı sâbık zemânında hezâr niyâz u recâ ile verilen hedâyâ ve mukâta‘asına gösterdikleri zamâyim-i nemâ, ‘azlinde resîde-i mekâm-ı bertîl ü rişâ olup, bu takrîb birkaç def‘a hâk-i pây-i hümâyûna ‘arz-ı hâl ile bess-i şekvâ kı-lınmışidi. O makule düyûn iddi‘âsında olanların iskâtı emr ü irâde ve imtisâl-i emr-i ‘âlî ile kat‘-ı lisân-ı husemâ eylediği bâ-takrîr ifâde olundukda, meşreb-i hümâyûn hakkında mütegayyer ve maskat-ı re‘si olan Ahısha'da ikâmeti mütekarrar oldu.</span></p>
<h2><a name="bookmark372"></a><span class="font14" style="font-weight:bold;"><a name="bookmark2872"></a>„Azl-i Ağa-yı Yeniçeriyân ve Defterdar Efendi</span></h2>
<p><span class="font14">Müşârun ileyh fi'l-asl ocağı ricâlinden olup, tekmîl-i tarîk eyleyerek Yeniçeri Ağalığı mesnedine irtikâ ve gâyet-i tarîkına vüsûl ile kesb-i dest-mâye-i i‘tilâ etmişidi. Cülûs-i hümâyûn'da tavr u hareketi mizâc-ı feyz-imtizâc-ı Mülûkâne'ye hoş gelüp, tezâyüd-i şevk u himmeti irâdesiyle Vezâret'le be-kâm ve matlûbu üzere nâyil-i merâm olmuşidi. Ancak müşârun ileyh hilm-i müfrit ile me‘lûf ve umûrunda rehâvetle ma‘rûf olup, icrây-ı ahkâm-ı siyâsetde mecbûr-i kusûr u tevânî ve ihtişâm ü zîynet-i </span><span class="font14" style="font-weight:bold;">[M1 115] </span><span class="font14">libâsda tâvûs-i beyâbânî olduğu ma‘lûm-i Cihânbânî olmağla ‘azli murâd ve selh-i şa‘bânda esâmesi Hanya Muhâfazası'na küşâd olunup, Kul Kethudâsı Vefâlı Mehmed Ağa, Yeniçeri Ağalığı hil‘atiyle kâm-bîn ve tarîkleri üzere silsileleri vâki‘ olup, her biri câh-ı mahsûs ile mahfûf-i ‘avârif-i Dâver-i rûy-i zemîn oldu. Ramazân-ı şerîf rikâbında, Defterdâr-ı vakt bulunan el-Hâc Ahmed Efendi'nin tahsîl-i mâl-ı mîrîde kusûru mezkûr <a name="bookmark2873"></a>ve ‘azli merâm-ı Sadru's-sudûr olup, rikâb ‘avdetinde Halîmî Mustafa Efendi da‘vet ve bu defa dahi Defterdârlık mansıbıyla manzûr-i nigâh-ı re’fet kılındı.</span></p>
<h2><a name="bookmark373"></a><span class="font14" style="font-weight:bold;"><a name="bookmark2874"></a>Tebrîk-i „Îd-i Ramazân</span></h2>
<p><a name="bookmark2875"></a><span class="font14">Mâh-ı siyâm temâm ve zevâl-i zalâm-ı şâm hengâmında, bi'l-cümle erkân-ı Dev-let-i ebed-kıyâm dâmen-i hümâyûn takbîli ile şâd-kâm olup, Şehriyâr-ı sütûde-haslet dârât-ı Şâhâne ile Sultân Ahmed Câmi‘i'nde salât-ı îdi edâ buyurdukdan sonra devlet ü şevketle Serây-ı hümâyûn'a ‘avdet buyurdular.</span></p>
<h2><a name="bookmark374"></a><span class="font14" style="font-weight:bold;"><a name="bookmark2876"></a>Vukü„-i tevcîhât</span></h2>
<p><span class="font14">Şevvâlü'l-mükerremin üçüncü günü<a name="footnote997"></a><sup><a href="#bookmark2877">997</a></sup><sup></sup> tevcîhât vâki‘ olup, Sadrıa‘zam Kethudâlığı, Hamza Hâmid Efendi'ye ve Riyâset-i Küttâb, Kâşif Mehmed Efendi'ye ibkâ ve Çavuş-başılık ile Mîrahûr-i Sânî Kara Mehmed Paşa-zâde Mahmûd Bey'in kadri i‘lâ olundu. Büyük Tezkirecilik, Recâ’î Mehmed Efendi'ye ve Küçük Tezkirecilik, İbrâhîm Efen-di'ye ve Mektûbçuluk, Hacı Mehmed Emîn Efendi'ye; Beylikçilik, Kudsî Efendi'ye; Teşrîfâtçılık, mutasarrıfına ve Kethudâ Kitâbeti, ‘Ali Efendi'ye; Şıkk-ı Evvel Defterdarlığı, Halîmî Efendi'ye; Sânîlik, Göynüklü Ahmed Efendi'ye; Sâlislik, Mülakkab Sâlih Efendi'ye ibkâ olundu. Defter Emâneti, Seyyid ‘Avnî Efendi'ye; Büyük Rûznâme, Râmî Paşa-zâde Mustafa Bey'e; Baş-muhâsebe, Elmâs Paşa-zâde Mustafa Bey'e tevcîh ve Emânet-i Şehr, ibkâ olunup, Tersâne Emâneti, sâbıkâ Çavuş-başı ‘Ali Ağa'ya tevcîh ve Darb-hâne Emâneti, Subhî Mehmed Efendi'ye ve Matbah, ‘Abdurrahîm Bey'e ibkâ ve Arpa Emâneti, muvakkaten Halîl Efendi'ye; Anadolu, Hasan Şâh Efendi'ye; Atlu Mukâbelesi, Rikâbdâr-ı esbak Nurullah Bey'e; Yeniçeri Kitâbeti, Subhî-zâde ‘Abdullah Efendi'ye; Sipâh Kitâbeti, Sıdkı Efendi'ye; Silahdâr Kitâbeti, ‘Abdullah Efendi'ye; Cizye Muhâsebesi, Dervîş Mehmed Efendi'ye; Mevkûfât, Mehmed Reşîd Efendi'ye; Mâliyye, Mahmûd Bey'e; Küçük Rûznâme, Kıbleli-zâde'ye tevcîh olundu.</span></p>
<p><span class="font14">Cebeciler Kitâbeti, Ser-kâtibliğinden çırâğ olan ‘Abdullah Efendi'ye; eğerçi tevcîh olunup, ancak mûmâ ileyh mütecâviz-i râdde-i tis‘în ve idâre-i umûr-i </span><span class="font14" style="font-weight:bold;">[M1 116] </span><span class="font14">cüz‘iyyesinde bile muhtâc-ı mu‘în olduğunu ferdây-ı tevcîhâtda ‘arz-ı huzûr-i Sadr-ı güzîn eyledikde, hâline merhamet ve Kitâbet-i mezkûreden hâsıl olan nemâ tarafına tahsîs olunduğundan başka, vâfir ‘atıyye ile celb-i hâtırına himmet olunup, Kitâbet-i mezkûre, Kesriyyeli-zâde Bekir Bey'e tevcîh ve sâyir menâsıb dahi erbâb-ı istihkâka tefvîz olunup, bâkılere mu‘tâd üzere ‘atıyye verilüp, meh-mâ emken semt-i muzâyaka-dan teb‘îd ü tenzîh olundular.</span></p>
<p><span class="font14">Yeniçeri Ağalığı, ibkâ ve Mîr-‘alemlik, Baş-kapucu-başı İbrâhîm Ağa'ya tevcîh olunup, sâbıkı hânesinde ikâmete me‘mûr ve Sipâh Ağalığı'yla, Kethudây-ı sâbık Derzî Hüseyin Ağa ve Silahdâr Ağalığı'yla Çukadar Ağalık'dan muhrec Mehmed Bey mesrûr <a name="bookmark2878"></a>oldu. Sâyir Piyâde Ocağları Ağaları ibkâ, Başbâkı-kulluğu, Selîm Ağa'ya tevcîh olundu. Vüzerây-ı ‘izâm hazerâtının mansıbları cümleten ibkâ olunup, fekat Mısr-ı Kahire, Sadr-ı sâbık Mustafa Paşa'ya tevcîh olundu.</span></p>
<h2><a name="bookmark375"></a><span class="font14" style="font-weight:bold;"><a name="bookmark2879"></a>Vürûd-i Vâlî-yi Silistire Vezîr Silahdâr Mehmed Paşa ve Vâlî-yi Haleb Vezîr Muhsin-zâde Mehmed Paşa be-Âsitâne</span></h2>
<p><span class="font14">Müşârun ileyhimâya mukaddemâ da‘vetçi irsâl olunduğuna binâ‘en, şevvâlin dokuzuncu günü<a name="footnote998"></a><sup><a href="#bookmark2880">998</a></sup><sup></sup> Silahdâr Mehmed Paşa'nın Âsitâne-i sa‘âdet'e duhûlü ihbâr ve Sad-rıa‘zam tarafından Behâriye'de yemeklik ihzâr olunup, ‘ale's-seher müşârun ileyh yemeklik yerine gelüp, tenâvül-i mâ-hazardan sonra yedi çifte ile Bağçe-kapusu'na ve andan Bâb-ı Âsafî'ye vârid ve takbîl-i dâmen-i Âsafî ile müstes‘id oldukda, serâ-sere kaplu bir sevb-i semmûr ilbâsıyla mükerrem ve seng-i rikâbda taraf-ı Sadr-ı a‘zamî'den âmâde kılınan müzeyyen esbe süvâr ile Bağçe-kapusu'na ve andan Orta-köy'de vâki‘ Sahil serây-ı hazret-i Sultânî'yi vaz‘-ı kadem ve ba‘de'l-‘işâ Dârü's-sa‘âde Ağası ma‘rifetiyle haclegâh-ı ‘ismet-penâhîye rûmâl ve şeref-i zifâf ile dâğzen-i kulûb-i emsâl oldu.</span></p>
<p><a name="bookmark2881"></a><span class="font14">Haleb Vâlîsi Vezîr Muhsin-zâde Mehmed Paşa dahi Âsitâne'ye tekarrub ve şevvâlin on altıncı günü<a name="footnote999"></a><sup><a href="#bookmark2882">999</a></sup><sup></sup> şehre duhûl içün te‘ehhüb etdiği ma‘lûm-i Âsafî oldukda, Dâvud-paşa'da yemeklik tertîbi tavsiye ve merâsim-i nüzul ve ziyâfet ke-mâ yenbagî te‘diye olunup, taraf-ı Sadrıa‘zamî'den tertîb olunan bir kat libâs ve bir kat câme-şûy ile müşârun ileyh terhîb ve Bâb-ı Âsafî'ye gelüp, ilbâs-ı semmûr ile tatyîb ve seng-i rikâbda âmâde kılınan esb-i müzeyyene rükûb ile Kadırga Limanı'nda vâki‘ Serây-ı Sultânî'ye nâzil ve ba‘de'l-‘işâ emsâli gibi Serây-ı ‘ismet-penâhîye dâhil olup, </span><span class="font14" style="font-weight:bold;">[M1 117] </span><span class="font14">yevm-i zifâfın ferdâsı yine Bâb-ı ‘âlî'ye kudûm ve hasbe'l-‘âde hakkında icrây-ı rüsûm kılındı.</span></p>
<h2><a name="bookmark376"></a><span class="font14" style="font-weight:bold;"><a name="bookmark2883"></a>Havâdisât-ı Müteferrika</span></h2>
<p><span class="font14">Şevvâlü'l-mükerremin on sekizinci<a name="footnote1000"></a><sup><a href="#bookmark2884">1000</a></sup><sup></sup> günü Kara-ağaç Bağçesi'ne nakl-i hümâyûn vâki‘ olup, yirmi altıncı günü kemerler seyrine rağbet-i Şâhâne tehakkuk eylediğinden, berren<a name="footnote1001"></a><sup><a href="#bookmark2885">1001</a></sup><sup></sup> sâde nakkâre ile mahall-i mezkûre zıll-efgen-i şevket ve yine ol gün Büyük-dere'den Kara-ağac'a mikzâf-ı cünbân-ı ‘avdet oldular.</span></p>
<p><span class="font14">Mahrûse-i Edirne'de vâki‘ olan dâ‘ire-i<a name="footnote1002"></a><sup><a href="#bookmark2886">1002</a></sup><sup></sup> hümâyûn ve Serây-ı Âsafî ve Defterî ve tevâyif-i askerî kışlakları ve Istabl-ı ‘âmire'nin ekser mahalleri altmış dört ve altmış beş senelerinde vâkî‘ zelzeleden münhedim ve ‘ale'l-husûs </span><span class="font14" style="font-style:italic;">es-sirru fi's-sükkân lâ-fi'l-mekân<a name="footnote1003"></a><sup><a href="#bookmark2887">1003</a></sup><sup></sup></span><span class="font14"> beyânınca müddet-i vâfireden berü râyât-ı zafer-âyât-ı Pâdişâhî o câniblere teveccüh etmediğinden, kalib-i bî-rûh gibi o serây-ı behişt-âsânın letâfeti mün‘adim olup, muhtâc-ı termîm olduğu ma‘rûz-ı ‘atebe-i sâhib-i tâc ü dîhim kılındıkda, ta‘mîrine irâde-i hümâyûn te‘alluk edüp, sâbıka Sadrıa‘zam Kethudâsı, Yûsuf Efendi ve ba‘zı ebniyyeye me‘mûriyyetiyle tahsîl-i meleke vü kabiliyyet eden Cânibî dâmâdı Ahmed Efendi, bi'l-mürâfaka me‘mûr ve iktizâ eden evâmiri şeref-sudûr olduğundan başka, ‘ale'l-hisâb elli bin guruş teslîm olunup, iki bin kadar bennâyân ve ‘ameleden başka li-ecli'l-keşf ve't-tahmîn Mi‘mâr Ağa ta‘yîn kılınup, eştât-ı me‘mûriyyetleri bu vechile cem‘ u tehvîn olundu.</span></p>
<p><span class="font14">Trablus Ocağı tarafından beher sene Der-i devlet-medârı ‘arz u takdîmi mu‘tâd olan hedâyâ, Trablus Defterdârı yediyle vâsıl-ı Dergâh-ı mu‘allâ oldu.</span></p>
<p><a name="bookmark2888"></a><span class="font14">Âsitâne-i sa‘âdet'de du‘ây-ı bekay-ı Şâhâne'ye müdâvim olan Muhsin-zâde Vezîr Mehmed Paşa, târîh-i mezkûrda şebîbe-i câh-ı Halebü'ş-şehbâ'dan munfatim olup, Diyârbekir Eyâleti'yle, dest-zen-i şevk u tarab ve selefi Sadr-ı esbak ‘Abdullah Paşa dahi Vâlî-yi vâlây-ı Haleb oldu.</span></p>
<p><span class="font14" style="font-weight:bold;">İstîsâl-i levendât ve ihsân-ı Vezâret be-Zaralı-zâde Feyzullah Paşa</span></p>
<p><span class="font14">Müddet-i medîdeden berü Anadolu taraflarında ‘alem-efrâz-ı bagy ü şeka olan evbâş-ı levendât tahrîb-i bilâd ve ızrâr-ı ‘ibâd ile zulm ü fesâdları gayete resâ olduğundan, def-i şekavetleriyle te‘mîn-i mesâlik ve terfîh-i<a name="footnote1004"></a><sup><a href="#bookmark2889">1004</a></sup><sup></sup> kuttân-ı memâlik matlûb-i Şâhâne olup, birkaç def‘a etrâf ü eknâfa neşr-i berîd ve istîsâlleri husûsu tenbîh ü te‘kîd kılınmı-şidi. Her ne tarafa varsalar gümeştegân-ı devlet tarafından makhûr ve eyyâm-ı zin-degânîleri teşvîş-i bâl ve ıztırâb-ı hâl ile murûr ve encâm-ı kâr Sarı Boşnak </span><span class="font14" style="font-weight:bold;">[M1 118] </span><span class="font14">ve İnce ‘Arab başlarında olan iki bin kadar eşkıyâ ile ‘Acem diyârına güzâr ve ‘adem-i kabûl ile gerüye ric‘at ve nevâhî-yi Erzurum'a ilgar etmişler idi<a name="footnote1005"></a><sup><a href="#bookmark2890">1005</a></sup><sup></sup>. Erzurum Vâlîsi, bugat-ı mezkûreyi tedmîr içün kethudâsını ta‘yîn ü tesyîr ve iltikay-ı cânibeyn vuku‘unda Paşa askeri gerüye çekilip, kethudâsı esîr ve fekk u halâsiyçün mâl-ı vefîr istihlâsından sonra Çorum Kasabası'na zarar ve gezendi ızmâr ve o tarafa doğru râyet-keş-i idbâr oldular. Çorum ehâlîsi mukaddemce vâkıf-ı hâl olup, eşkıyâ bölükleri nümâyân oldukda, muhârebeye iştigal ve hikmet-i Müte‘âl ile eşkıyâya perîşanlık târî olup, Sivas'a doğru münhezim ve Çorumlu dahi verâlarını bırakmayup, ekserini mün‘adim eylediklerini Mîr-i mîrân-ı Sivas Zaralı-zâde Feyzullah Paşa istimâ‘ ve ol dahi başında ictima‘ eden asker ile çıkup, birkaç sâ‘at muhârebeden sonra bi'l-külliyye kuvvet u sevretlerin intizâ‘ eyleyüp, ekseri maktûl-i seyf-i siyâset ve ekalli reh-yâb-ı selâmet oldukları Paşa-yı <a name="bookmark2891"></a>mûmâ ileyh tarafından tahrîr ü işâret ve gönderdiği ru‘ûs-i menhûse nihâde-i meydân-ı mezellet ve mûcib-i ‘ibret-i erbâb-ı gavâyet kılındı. Paşa-yı mûmâ ileyhin bu vaz‘-ı dilîrânesi pesendîde-i tab‘-ı Pâdişâhî olup, rütbe-i vâlâ-yı Vezâret'le çırâğ ve ihyâ ve bu nüvîd-i meserret ‘alâ cenâhi'l-isti‘câl tarafına isrâ olundu.</span></p>
<h2><a name="bookmark378"></a><span class="font14" style="font-weight:bold;"><a name="bookmark2892"></a>Sebeb-i „azl-i Ser-etıbbâ-yı Hâssa „Ârif Efendi</span></h2>
<p><a name="bookmark2893"></a><span class="font14">Şehriyâr-ı bedî‘u'l-âsâr hâric-i sûr-i Kostantıniyye'de tebdîlen geşt ü güzâr buyururlar iken, Eflak Voyvodası'na gider Karavaşlar'a râst gelüp tevakkuflarını irâde ve hâmil oldukları evrâk ve mekâtîbi küşâde etdirdüp, Eflak Voyvodası'ndan ba‘zı eşyâ talebini hâvî Hekîm-başı Efendi'nin bir kıt‘a mektûbunu müşâhede ve o hidmetde olanların sâye-i devletde idrârât ve revâtibleri fevka'l-‘âde olup, zîk-ı me‘âşdan bi'l-külliyye müstağnî vü âzâde olmuşlar iken, zarûrî iltimâsına müsâ‘ade edecek âdemlerden şey‘ talebiyle izhâr-ı tenezzül ü meskenet muhill-i şân-ı devlet olduğundan ‘azl ile te‘dîb ve Hekîm-başılık ile Mekke Pâyesi olan Kâtib-zâde demekle ‘arîf Refî‘ Efendi tatrîb olundu.</span></p>
<h2><a name="bookmark379"></a><span class="font14" style="font-weight:bold;"><a name="bookmark2894"></a>Nefy-i Sadr-ı Rûm</span></h2>
<p><a name="bookmark2895"></a><span class="font14">Rumeli Kadı‘askeri Veliyyüddîn Efendi, sehmü'l-gayb-ı kazâya hedef ü nişâne ve işbu zilka‘denin yirmi sekizinci günü ber-muktezây-ı âb ü dâne menfiyyen Gelibolu'ya revâne olup, </span><span class="font14" style="font-weight:bold;">[M1 119] </span><span class="font14">Rumeli Sadâreti'yle Karabekir-zâde Ahmed Efendi, mazhar-ı lütf-i Şâhı-ı zemâne oldu.</span></p>
<h2><a name="bookmark380"></a><span class="font14" style="font-weight:bold;"><a name="bookmark2896"></a>Tezyîl</span></h2>
<p><span class="font14">Sâbık Hekîm-başı'nın zikr olunan irtikâbı giderek meşrebü'l-‘azb-ı tab‘-ı Pâdişâhî'yi tağyîr eyleyüp, mûmâ ileyh dahi Gelibolu'ya tagrîb ile o meslekde olanlar tahzîr olundu.</span></p>
<p><span class="font14">Çakırcı-başı olan ‘Abbâs-zâde Mehmed Ağa ve İskemleci Mustafa Ağa, bezâzet-i lisân ile meşhûr olduklarından, bu esnâda dâ’ire-i<a name="footnote1006"></a><sup><a href="#bookmark2897">1006</a></sup><sup></sup> hadd ü edebden<a name="footnote1007"></a><sup><a href="#bookmark2898">1007</a></sup><sup></sup> hâric ba‘zı ta‘rîzâtları vâsıl-ı sem‘-i Sadru's-sudûr olmağla, biri Limni'ye ve diğeri Bozca-ada'ya nefy olunup, intılâk-ı lisân-ı pür-hezeyânları kendülerini ‘ıyâl ü evlâddan<a name="footnote1008"></a><sup><a href="#bookmark2899">1008</a></sup><sup></sup> mehcûr eyledi.</span></p>
<h2><a name="bookmark381"></a><span class="font14" style="font-weight:bold;"><a name="bookmark2900"></a>Nasb-ı Voyvoda-i=Boğdan</span></h2>
<p><a name="bookmark2901"></a><span class="font14"><a name="bookmark2902"></a>Yirmi seneden berü Dîvân-ı hümâyûn'da Tercemân ve sadâkati nümâyân olan Ma-taki'nin hidmetine mukâbeleten<a name="footnote1009"></a><sup><a href="#bookmark2903">1009</a></sup><sup></sup> Boğdan Voyvodalığı'na çespân görülüp, selefi bi-tariki'n-nakl Eflak Voyvodalığı'yla kâm-rân oldu.</span></p>
<p><span class="font14" style="font-weight:bold;">İhsân-ı Vezâret be-Mîrahûr-i Evvel Hüseyin Ağa</span></p>
<p><span class="font14">Mûmâ ileyh ‘an-asl Mardin Voyvodası Mehmed Efendi'nin etbâ‘ından olup, Sad-rıa‘zam Rakka Vâlîsi iken dâyiresine intisâb ile mâye-i husûsiyet-i iktisâb etmişidi. Ancak felâket-zede ve köhne-pûş ve beytü'l-humâr-ı fakr u fâkadan cür‘a-nûş olduğundan, sâyir Enderûnîler gibi ilerüye tekaddümden ve hidmete telâzümden mücânebet eylediğini müşârun ileyh tefattun edüp, hâline merhamet ve bir hidmetle refâh-ı hâline himmet ve ba‘zan istintâk ve zâtında mütâla‘a-i kâbiliyyet ve istihkâk eyleyüp Hazînedâr ve akrânı beyninde mûmâ ileyhi ‘âlî-mikdâr eyledi. Bir müddet murûrunda Kethudâ ve şeref-i sıhriyyet ile zâtını mahsûd-i etrâb ve ekfâ eyleyüp, Haleb'den Sadr'ı teşrîflerinde Silahdâr Ağalığı'yla merâtib-i devlete kesb-i isti‘dâd etdirdüp, çok geçmeden Mîrahûr-i Evvel ve Istabl-ı ‘âmire'de mâlik-i zimâm-ı ‘akd ü hal olmuşidi.</span></p>
<p><span class="font14">Rakka Vâlîsi Vezîr Dîbâyî-zâde İbrâhîm Paşa, ehl-i Ruha ile imtizâc edemediğinden cümlesi ittifâk ve şehirden ihrâcına şedd-i nitâk ve müşârun ileyh dahi dimâ-i nâs ihrâkından hazer ile şehirden nehzat eylediğini tarafeyn da‘vâlarını te‘yîd ederek ‘arz-ı Der-i devlet eylediler.</span></p>
<p><span class="font14">Rakka Eyâleti, mecma‘-ı ‘aşâyir u kabâyil ve mevtın-ı esâfil ü erâzil olup, zabtının ciheti ve umûrunun idâre vü ru‘yeti dahi sâyir memleketlere müşâbehetden âbî ve beher hâl o tarafların keyfiyyâtına vâkıf bir zât-ı ‘âlî-cenâbın o cânibde vücûdu evliyây-ı umûrun hülâsa-i selb ü îcâbı olmağla, Ağa-yı mûmâ ileyh </span><span class="font14" style="font-weight:bold;">[M1 120] </span><span class="font14">Rakka ve Mardin ve Diyârbekir ve Haleb eyâletlerinde sinîn-i mütetâvileden berü geşt ü güzâr ve semt-i hükûmet ve zabtını ‘aynen ve semâ‘an ihtibâr eylediğinden, rütbe-i vâlây-ı Vezâret'le Eyâlet-i mezkûrenin tevcîhinde olan mehâsin ma‘rûz-i südde-i Şehinşâhî kılındıkda, Eyâlet-i Rakka inzımâmıyla Vezâret'i istihsân olunmağla, evâyil-i zilhiccede<a name="footnote1010"></a><sup><a href="#bookmark2904">1010</a></sup><sup></sup> Bâb-ı ‘âlî'ye da‘vet ve dûş-i istihkâkına ilbâs-ı ferve-i Vezâret kılınup, Rakka'ya Vâlî ve beş altı gün zarfında hareketi içün ısdâr-ı emr-i ‘âlî kılınup, fi'l-hakıka birkaç gün murûrun-da dâyiresini pezîrefte-i temşiyet ve Rakka tarafına tahrîk-i a‘lâm-ı sa‘âdet eyledi. Müşârun ileyhin Vezâreti'yle münhal olan Büyük Mîrahûrluk, Kapucular Kethudâsı vekîli Mustafa Ağa'ya tevcîh ve vekâleti Abdâl Mehmed Ağa'ya sipâriş olunup, Kapu-cular Kethudâsı Kırîmî Hüseyin Ağa, Boğdan Voyvodası'nı îsâle me‘mûr olmağla, vekâleti Ruhalı Mehmed Ağa'ya ve Mîrahûr-i Sânî Seyyid Ahmed Ağa Mısır'da olmağın, anın dahi vekâleti ‘Ivaz Paşa-zâde ‘Ali Bey'e tefvîz olundu.</span></p>
<h2><a name="bookmark383"></a><span class="font14" style="font-weight:bold;"><a name="bookmark2905"></a>„Azl-i Nâzır-ı Darb-hâne</span></h2>
<p><a name="bookmark2906"></a><span class="font14"><a name="bookmark2907"></a>Subhî Efendi, bir sene kadar Nezâret-i Darb-hâne ile sikke-zede-i iştihâr ve ‘azli içün Ağa-zâde Hüseyin Ağa, bezl-i dînâr-ı iktidâr eyleyüp, evâyil-i zilhiccede<a name="footnote1011"></a><sup><a href="#bookmark2908">1011</a></sup><sup></sup> Subhî Efendi ma‘zûl ve yerine mûmâ ileyh menkûl oldu.</span></p>
<h2><a name="bookmark384"></a><span class="font15" style="font-weight:bold;"><a name="bookmark2909"></a>VEKÂYÎ„-Î SENE İSNÂ VE SEB„ÎN VE MÎ’ETE<a name="footnote1012"></a><sup><a href="#bookmark2910">1012</a></sup><sup></sup> </span><span class="font17" style="font-weight:bold;font-variant:small-caps;">ve elf</span></h2>
<p><a name="bookmark2911"></a><span class="font14">Muharremü'l-harâmda<a name="footnote1013"></a><sup><a href="#bookmark2912">1013</a></sup><sup></sup> Sadrıa‘zam tarafından bir def‘a Üsküdar'da vâki‘ Kasr-ı Mehmed Paşa'da ve bir def‘a Küçüksu'da levâzım-ı nüzül ve ziyâfet âmâde kılınup, Âsitâne-i sa‘âdet'de mevcûd vüzerây-ı ‘izâm da‘vet ve cümlesi pervâne-i şem‘-i cem‘iyyet oldukları hâlde sâzendegân ve hânendegâna icâzet verilüp, her biri nevây-ı cân-güdâz ile tab‘a rikkat ve rûha kuvvet verdiklerinden gayri sâyir bâzendegân dahi tavr-ı me‘lûfları üzere tahrîk-i endâm ve tehyîc-i şevk u garâm etdikden sonra tenâvül-i ni‘met ve ahşam vakti herkes me‘vâsına ric‘at eyledi.</span></p>
<p><span class="font14" style="font-weight:bold;">I Aydet-i Ahmed Resmî Efendi<a name="footnote1014"></a><sup><a href="#bookmark2913">1014</a></sup></span><span class="font14"><sup></sup> </span><span class="font14" style="font-weight:bold;">ez-Sefâret-i Nemçe</span></p>
<p><span class="font14">Küçük Evkaf Muhâsebecisi olup, bâ-rütbe-i Şıkk-ı Sânî Nemçe İmparatoru tarafına i‘lân-ı cülûs-i meymenet-me‘nûsu mutazammın nâme-i hümâyûn ile ta‘yîn olunan el-Hâc Ahmed Resmî Efendi'nin itmâm-ı maslahat-ı Sefâret'le Âsitâne-i sa‘âdet'e ‘avdetinde eser-i kalem-i nâdire-rakamı olarak ‘atabe-i felek-kevkebe-i Şâhâne'ye ‘arz u takdîm eylediği takrîr-i dil-pezîr, tafsîl ü ıtnâb ve mâ-lâ ya‘nî vü ishâbdan vâreste olduğuna binâ‘en, min gayr-i tahrîf ü tagyîr ‘ayni ile bu mecelleye sebt ü tahrîr ve merci‘-i süferây-ı devlet-i ebed-masîr kılındı.</span></p>
<p><span class="font14">Bi-‘avnihi sübhânehü ve Te‘âlâ işbu bin yüz yetmiş bir senesi </span><span class="font14" style="font-weight:bold;">[M1 121] </span><span class="font14">saferu'l-muzafferinin yirminci pençşenbih günü<a name="footnote1015"></a><sup><a href="#bookmark2914">1015</a></sup><sup></sup> İstanbul'dan hareket ve sekiz günde Edirne'ye varılup, andan Cisr-i Mustafa Paşa'dan murûr ve Filibe ve Sofya ve Şehir-köyü'nde berf ü bârâna musâdefe ve yirmi sekizinci gün<a name="footnote1016"></a><sup><a href="#bookmark2915">1016</a></sup><sup></sup> Morava Nehri güzergâhına ibtidâr olundu.</span></p>
<p><span class="font14">Nehr-i mezkûrun cisri olmayup, açık ta‘bîr olunur geçit ile murûra ihtiyâç mukarrer ve ekser-i etrâfı müncemid bulunup, geçid isti‘mâli nâ-müyesser olduğuna binâ’en, imkân-ı<a name="footnote1017"></a><sup><a href="#bookmark2916">1017</a></sup><sup></sup> müsâ‘id olunca dört gün dahi anda ikâmet iktizâ ve erba‘în içinde erbâ‘în çıkararak kırk gün temâmı olan cumâdelûlâ gurresinde<a name="footnote1018"></a><sup><a href="#bookmark2917">1018</a></sup><sup></sup> Belgrad-ı Dârü'l-cihâd'a vusûl ve duhûl sûretleri rû-nümâ olmuşdur. Belgrad'da on üç gün ikâmet esnâsında Zemun zâbitinden Varadin kumandanı vesâtatıyla Ösek Cenerali'ne kudûmümüz ihbâr ve Beç'den istikbâlimize me‘mûr ve mu‘ayyen olan tercemân ve mihmandâr Zemun'a ve andan Belg-rad'a gelüp, me‘mûriyyetimizden mahzûziyyet izhârı zımnında selâm ü kelâm iblâğından sonra murûrumuz içün Zemun cânibinde ‘âdet üzere âmâde kıldıkları sâl icrâsı mümkin olmayacak ve buz üzerinden<a name="footnote1019"></a><sup><a href="#bookmark2918">1019</a></sup><sup></sup> murûrur müte‘azzir olacak mertebe Sava Nehri nîm-puhte müncemid olmağın, iktizây-ı vakt ü hâle göre piyâde kayık murûr edecek kadar bir cedvel açılmak ve cumâdelûlânın on beşinci günü<a name="footnote1020"></a><sup><a href="#bookmark2919">1020</a></sup><sup></sup> ‘ubûr olunmak üzere Belg-rad Vâlîsi Vezîr-i mükerrem Ibrâhîm Paşa huzûrunda kavl ü karâr olundukdan sonra vech-i muharrer ve mukarrer üzere iki tarafdan tekeffül ile tekellüfü irtikâb ve buz kırılarak cedvel-i ma‘hûd suret-pezîr ve Sava Nehri miyânına nişân nasb ve zemân-ı mu‘ayyende istikbâlimize me‘mûr olan tercemân ile Zemun kumandanı bir münakkaş ve müzeyyen kayık ile nişâne gelüp, bu çâkerleri dahi Belgrad'da mu‘tâd olan alay ü ihtişâm ile Sava sâhiline ba‘de'n-nüzûl Belgrad Defterdârı ile ma‘an bir kayığa süvâr ve nişân yerine yanaşup, Belgrad Defterdârı, bu bendelerin altmış nefer tevâbi‘ u levâhik ile Zemun kumandanına teslîm ve yedinden temessük ahzıyla vazîfesi olan resmi tetmîm eyledi. Sava'nın öte kenârında kendimiz ve etbâ‘ımız içün hintov ve ‘arabalar ile iki bayrak askerleri âmâde olmağın, toplar atılmak ‘akabinde ‘arabalara süvâr ve Sâve sâhilinden iki sâ‘at mesâfesi olan Zemun Kasabası'nda müheyyâ eyledikleri konakda karâr olundu. Anda yedi gün ikâmet ve itmâm-ı levâzım-ı </span><span class="font14" style="font-weight:bold;">[M1 122] </span><span class="font14">müsâferetden sonra ma‘iyyetimize me‘mûr olan iki tercemân ve iki mihmandâr ve bir tabîb ve altmış kadar neferât ile bir kapudan yanımıza düşüp, ta‘yînât-ı müstevfâ ve ikrâmât-ı müntehâ ile kasabadan kasabaya günde üçer beşer sâ‘at giderek üç günde bir ârâmiş ü istirâhat ederek on günde Ösek [=Osijek] Kal‘ası'na varıldı. Kal‘a-yı<a name="footnote1021"></a><sup><a href="#bookmark2920">1021</a></sup><sup></sup> mezbûra Drava Nehri'nin Tu-na'ya munsab olduğu mahalden iki sâ‘at yukarıda Drava Nehri kenârında yire gömülmüş bir hısn-ı hasîndir. Karşusunda yine nehr-i mezkûr kenârında Şans nâmına bir küçük hisâr ve Bosna hudûduna takrîben yirmi sâ‘at bu‘d ile cânib-i şarkı ve garbîsinde mükellef varoşları vardır. Nehr-i mezkûrdan açıklar ile gelüp, geçilüp öte tarafı gâyet batak ve sulak mahaller olmağın bir sâ‘ât çeker tûl ü dirâz cisrler görülmüştür.</span></p>
<p><span class="font14">Ösek'den on beş günde İstoni Belgrad'a [=İstolni Belgrad] varıldı. Cânib-i garbîsinde vâki‘ bir büyük göl kenârında i‘tibardan sâkıt etrâfı vahl-zâr bir eski hisârdır. İstoni Belgrad'dan [=İstolni Belgrad] sekiz günde Yanık nâm kal‘aya varıldı. Kal‘a-i mezkûre Raba<a name="footnote1022"></a><sup><a href="#bookmark2921">1022</a></sup><sup></sup> ve Rapçe nâm nehirler miyânında ve Tuna kurbunda vâki‘ etrâfı mü-te‘addid ada ve tâbyalar ile istihkâm bulmuş bir metîn kal‘adır. Bundan dahi Altenburg nâm şehre altı günde varıldı. Şehr-i mezkûr bir nehrin üzerinde toprakdan şeranpo ile ihâta olunmuş bir belde olup, derûnunda Kraliçe'nin mükellef zahîre anbarları ve değir-manları görülmüşdür. Nehr-i mezkûr Macaristan ile Beç Sancağı'ndan ‘ibâret olan Aguşîr nâmiyânını fâsıldır. Bundan dahi dört günde Beç'e iki sâ‘at bu‘du olup, Beç'in mahallesi menzilesinde olan ‘İşveket'den [=Schwechat] nâm kasabaya gurre-i receb-i şerîfde<a name="footnote1023"></a><sup><a href="#bookmark2922">1023</a></sup><sup></sup> vusûl müyesser olup, anda üç gün ikâmet ve ma‘iyyetimize me’mûr olan Baş-tercemân vesâtatıyla Çâsâr tarafından hoş-âmede dâyir selâm ü kelâm cereyânı zımnında Beç'e duhûl sûretlerine nizâm verilmişdir.</span></p>
<p><span class="font14">Receb-i şerîfin üçüncü günü<a name="footnote1024"></a><sup><a href="#bookmark2923">1024</a></sup><sup></sup> ‘İşveket'den [=Schwechat] alay ve ‘unvân ile Beç'e ‘azîmet ve Beç kurbunda vâki‘ Köprübaşı'nda Çâsâr tarafından bir Sır-kâtibi nâmına tercemân ile bir beyrek süvârî asker karşılayup, müretteb alay ile Beç Kal‘ası içinden murûr ve Beç Kal‘ası'nın cânib-i şimâlîsinde vâki‘ Lobdoş Cezîresi [=Leopoldstadt] varoşunda Tuna'ya ve Beç Kal‘ası'na müşrif olup, öteden berü elçiler içün müheyyâ kılınan konağa nüzûl olundu. Beç'e duhûlümüz eyyâmı nevrûz ve behâra musâdefe ve Grandebur'un<a name="footnote1025"></a><sup><a href="#bookmark2924">1025</a></sup><sup></sup> ihtimâm-ı temâmla Kraliçe'nin hâss mülkü olan Çeh [=Çek] Eyâleti'ne teveccühü zemânı Beç tarafından dahi </span><span class="font14" style="font-weight:bold;">[M1 123] </span><span class="font14">askerî tesyîri evânı olup, Grandebur bu def‘a Beç'e gelmek havfında<a name="footnote1026"></a><sup><a href="#bookmark2925">1026</a></sup><sup></sup> olmalarından nâşî tedârük-i hâriciyyeden başka Lât ve Menât misillü esnâmdan<a name="footnote1027"></a><sup><a href="#bookmark2926">1027</a></sup><sup></sup> istimdâd ü istınsâr ve her gün i‘tikâdlarına göre mazanna-i icâbet olan kenîsâlara evlâd ü a‘vânlarıyla mâşiyen gidüp, Grandebur'un mağlûbiyyeti hakkında tazarrû‘ u du‘âya iştigâl ü ibtidâr ve nâme-i hümâyûn telakkisine vakitleri olmamak üzere i‘tizâr ederek gurre-i şa‘bâna dek te‘hîr ihtiyâr olundu.</span></p>
<p><span class="font14">Gurre-i şa‘bânda Çâsâr'ın Baş-vekîli tarafından kendüye mahsûs olan altı bârgîrli hintov ile da‘vetçisi ve istikbâle<a name="footnote1028"></a><sup><a href="#bookmark2927">1028</a></sup><sup></sup> me‘mûr bir bayrak askerleri ve havâss-ı etbâ‘ımız içün altı re‘s eğerli bisâtlı atlar gelüp, vakt-i mu‘ayyende alay ile hintova süvâr ve Baş-vekîl hânesine reftâr olundu. Binek taşında ve nerdübân başlarında taraf taraf müte‘ayyen âdemleri karşulayarak ricâl ü nisvân ile dolmuş Baş-vekîl olduğu odaya varılup, bizi görünce oturduğu sandalyeden kıyâm ve bizim içün i‘dâd olunmuş sandeli üzere ku‘ûda işâretle ihtirâm eyledi. Ba‘de'l-ku‘ûd elçiliğe ve dostluğa dâ’ir<a name="footnote1029"></a><sup><a href="#bookmark2928">1029</a></sup><sup></sup> hâl ü hâtır su’âline dâ’ir<a name="footnote1030"></a><sup><a href="#bookmark2929">1030</a></sup><sup> </sup>musâhabete şurû‘ ve tablalar ile mütenevvi‘ meyve ve şekerlemeler îrâdından sonra kahve ve şerbetler içilüp, ‘inâyetlü sâhib-i devlet efendimiz hazretlerinin mektûb-i ‘âlîleri iblâğ ve Çâsâr'a nâme-i hümâyûn îsâli günü ta‘yîn olunmağla, vardığımız hey‘etde yine ‘avdet olundu.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
<p><span class="font9">6</span></p>
<p><span class="font9">7</span></p>
</div><br clear="all">
<p><span class="font14">Üç günden sonra sûret-i mezkûrede Çâsâriçe'nin Baş-vekîli tarafından dahi da‘vetçi ile hintov ve atlar ve karşucular gelüp, ona dahi vech-i muharrer üzere mektûb-i sa‘âdet-üslûb-i Veliyyü'n-ni‘amî iblâğ u i‘tâ ve resm-i meveddet icrâ olundu.</span></p>
<p><span class="font14">Mâh-ı şa‘bânın onuncu günü<a name="footnote1031"></a><sup><a href="#bookmark2930">1031</a></sup><sup></sup> yine vech-i mezkûr üzere Çâsâr tarafından da‘vetçi ile kendi hintov ve ma‘hûd atlar ve karşucular gelüp, alay ile Çâsâr Serâyı'na varıldıkda, kezâlik binek taşında ve nerdübân başına karşucular mülâkatdan sonra Teşrîfâtçı nâmına bir âdemleri önümüze düşüp, Çâsâr dîvânhânesi kurbunda bir odada tevkif ve istîzân eyledikden sonra, Kapucular Kethudâsı menzilesinde bir âdemleri karşulayup, dîvânhâne kapusun küşâd ve bizi bilâ-tekellüf yedi nefer havâss-ı etbâ‘ıyla idhâl ve îrâd eyledi.</span></p>
<p><span class="font14">Nâme-i hümâyûn dîvân efendisi yediyle odanın iki tarafı ricâl ü nisvân ile dolmuş dîvânhâneye girilüp, dîvânhâne nihâyetinde tûl ü ‘arzı tahmînen beş zirâ‘ bir kademe ‘Acem kalîçesiyle döşenmiş bir suffe </span><span class="font14" style="font-weight:bold;">[M1 124] </span><span class="font14">üzerinde sarı dîbâ ile örtülmüş bir san-dalî yanında Çâsâr siyah kadîfeden masnû‘a elmâslı ilbâs ile ayak üzere durup, suffenin kenârına vâsıl ve: —Hâlâ şeref-bahşây-ı serîr-i Saltanat-ı ‘Osmânî olan şevketlü, mehâbetlü, kerâmetlü Pâdişâh-ı ‘âlem-penâh efendimiz hazretlerinin cülûs-i hümâyûnları ihbârını mutazammın siz dostlarına nâme-i beşâret-i ‘allâmeleridir” dediğimizde, Çâsâr işâretiyle nâme-i hümâyûn yanında âmâde olan serîr üzere vaz‘ olunup, tercemân hulâsa-i takrîrimizi<a name="footnote1032"></a><sup><a href="#bookmark2931">1032</a></sup><sup></sup> Çâsâr'a ifhâm ve Çâsâr cevâb vermek üzere duran Baş-vekîline işâret eyledikde, Baş-vekîl tercemâna cülûs-i hümâyûn-i hazret-i Cihândârî'den ve kendülere nâme-i beşâret-nümûn ile elçi gönderilmeye ‘inâyet buyurulduğundan, ziyâde mahzûz u memnûn olmalarıyla cülûs-i meymenet-makrûnların tebrîk eyledikleri mefhûmunu tercemâna telkin ve tercemân dahi bu bendelerine tefhîm ü tebyîn eyleyüp, bu sûretde ric‘at ve üç günden sonra hey‘et-i mezkûrda yine mahall-i mezbûrda Çâsâri-çe'ye dahi iblâğ-ı nâme-i hümâyûn ile itmâm-ı resm-i sefâret olundu.</span></p>
<p><span class="font14">Vech-i muharrer üzere Baş-vekillere ve Çâsâr'a ve Çâsâriçe'ye buluştuğumuz günlerde kendü aşçılarımız matbûhâtıyla konağımızda bize ziyâfet tertîb ve her birinde Re’îsülküttâblan nâmına olanlar ile a‘yân-ı devletleri gelüp, kendülere mahsûs ta‘amlar ihzâr ve bizim kendü taamlarımızdan dahi tenâvül ile istibşâr ederler idi. Bundan sonra konağımızda ârâm ü karâr ve konağımızı muhâfaza içün altmış kadar neferât ile dört günde bir kerre tebdîl olunmak tarîkası üzere bir kapudan ta‘yîn ve irâde olunan mesîre-lere gitmek üzere her gün konağımızda mevcûd bulunmak şartıyla bir hintov tahsîs olunup, hâtır-hâhımıza ri‘âyet sûretleri irâ’et olundu. Bu minvâl üzere dört ay Beç'de meks ü ikâmetimiz esnâsında ‘ale'l-ittısâl Grandebur'a asker tesyîrinden ve Beç'e gelür, mülâhazasıyla Beç Kal‘ası derûnuna zehâyir iddihârından ve varoşlarına asker yerleş-dirmek dağdağasından hâlî olmadıkları, mü‘eddî-yi teşvîş-i fikr ü zamîr ve câzibe-i şevk-i Âsitâne-i ‘aliyye dâmen-gîr olmağın, bir müddet dahi ikâmet câyiz iken, ba‘zı a‘zâr ve ‘avârızı dermiyân ederek istîzân ve anlar dahi bir mikdâr tereddüd ve te‘allülden sonra ruhsat ve rızâyı i‘lân eyleyüp, Tuna ile gelinmek üzere yedi ‘aded çam ta‘bîr olunur sefîne ihzârına şurû‘ hilâlinde nâme-i hümâyûn cevâbları alınmağa </span><span class="font14" style="font-weight:bold;">[M1 125] </span><span class="font14">mübâşeret ve nâme-i hümâyûn iblâğ olunan sûretlerde yine alay ile ibtidâ Çâsâr'a varılup, makâm-ı evvelinde kâ‘imen mülâkât ve itmâm-ı rüsûm-i sefâret olunmağla, ‘avdete ruhsat dâ‘iyesinde olduğumuz takrîr olundukda, yine Baş-vekil ve tercemân vesâtatıyla sefâret ve harekâtımızdan mahzûz oldukların ve inşâ‘allâhü Te‘âlâ Âsitâne-i sa‘âdet'e çehre-i sâlik ile müşerref olduğumuzda müvâlât ve musâlahaya kemâl mertebe ri‘âyet üzere oldukların ifâde eylememiz recâsında niyâz eylediklerin ifhâm ederek yanında hâzır olan nâmeleri Baş-vekîl vesâtatıyla tarafımıza i‘tâ olundu. Bu sûretde üç günden sonra Çâsâriçe'den dahi cevabnâme tahrîririnden sonra ahzına müte‘âkib Baş-vekîller tarafından başka başka da‘vet ve izhâr-ı merâsim-i mahzûziyyet olunarak bir mikdârı Çâsâr ve Çâsâriçe taraflarından ve bir mikdârı kendü yanlarından olmak üzere birer altûn zencîr ile evânî-i sîme müte‘allık ba‘zı hedâyâ ‘arzı zımnında mektûbların i‘tâ ve kusûr ve küsûrden isti‘fâ eylediler.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
</div><br clear="all">
<p><span class="font14">Bu minvâl üzere işler temâm olunca evâhır-ı şevvâlde<a name="footnote1033"></a><sup><a href="#bookmark2932">1033</a></sup><sup></sup> ma‘iyyetimize me‘mûr-ı Mihmândâr ve Tercemân ve neferât ve Kapudan ile ihzâr olunan sefînelere süvâr ve otuz beş günde Belgrad'a gelinmek üzere kavl ü karar olundu. Bu sûretde şevvâlin yirmi beşincisi cum‘artesi<a name="footnote1034"></a><sup><a href="#bookmark2933">1034</a></sup><sup></sup> Beç'den kalkulup, Tuna kenârlarında Hamburg ve Tîn ve Macar Krallığı tâcı hıfzına mahsûs olan Pojon nâm hisârlardan geçilüp, beş günde Komran nâm kal‘aya gelinmiştir. Komran [=Komorn], Şübt (</span><span class="font4">o-^</span><span class="font14">) [=Schüt] nâm bir büyük cezîrenin şarkîsinde vâki‘ etrâfı Tuna ve Dağ nâm nehir ile ihâta olunmuş kal‘ası iki kat ve handeki ‘arîz u ‘amîk ve Tuna suyu ile memlû edevât ve i‘tibârdan hâlî bir hısn-ı müstahkem ve ‘âlîdir.</span></p>
<p><span class="font14">İki günden sonra Estergon nâm kal‘a-i meşhûre önünden murûr olunmuşdur. Es-tergon puşte üzerinde bir muhtasar kal‘a olup, Tuna kenârında vâki‘ aşağı kal‘ası mah-sûr ve mahdûd ve iki tarafında uzunca varoşu mevcûddur. Ve Beç'den hareketimizin sekizinci günü zât-ı besâtîn ü eşcâr kurâ vü kasabâtdan güzâr olunup, Budin'de karar olundu. Budin Kal‘ası Tuna sâhilinden kurşun menzili bir sırt üzerinde cenûbdan şimâle mümted olmuş bir tûlânî kal‘adır. Çokluk metânet ve ta‘mîrine iltifât olunmayup, hey‘et-i kadîmîsinde kalmışdır. Cânib-i cenûbîsinde </span><span class="font14" style="font-weight:bold;">[M1 126] </span><span class="font14">Kraliçe'nin Macaristan Krallığı'na müteheyyi‘ olan Yozebus [=II. Joseph 1741-1790] nâm oğlu içün bir serây binâsına şurû‘ olunup, Grandebur seferleri gâ’ilesiyle henüz temâm olmamışdır. Kal‘a-i mezkûrenin Tuna sâhilinde yarım sâ‘at çeker tûlânî ma‘mûr ve mükellef varoşu olup, varoş-ı mezkûrda güzelce ılıcalar görülmüşdür.</span></p>
<p><span class="font14">Budin karşusunda Peşte nâm bir ma‘mûrca kasaba vardır. Aslında burc u bârûsu olup, şimdi burcları i‘tibârdan sâkıtdır. Budin'de iken üç gün kadar ârâmiş ü karar ve Tuna kenârlarında kasabât ve kurâdan güzâr olunarak yirmi iki günde Varadin'e varıldı. Kal‘a-i mezbûra aslında yalçın kayadan bir yüksek püşte üzerinde olup, el-hâletü hâzihî Tuna sâhiline muttasıl Aşağı Kal‘a nâmına bir sûr ve etrâfına müte‘addid tâbya ve hendekler ile kemâl mertebe istihkâm verilmiş bir hısn ve karşusunda bir şans binâsına mübâşeret olunmuş bir hısn-ı ma‘mûr ve mu‘tenâdır.</span></p>
<p><span class="font14">Budin'den beş günde Zemun'a [=Semlin] gelüp, Belgrad Vâlîsi Vezîr-i mükerrem Hasan Paşa hazretleriyle ba‘de'l-muhâbere âhir-i zilka‘dede<a name="footnote1035"></a><sup><a href="#bookmark2934">1035</a></sup><sup></sup> Belgrad'a murûr sûretine nizâm verilmişdir. Murûrumuz içün bir tarafı yeşil ve bir tarafı siyâh boya ile boyanmış biribirine muttasıl iki şıklı bir sal istihzâr ve Sava'nın hâkk-ı vasatında kıyâm verildik-den sonra, bu bendeleri ma‘iyyetimize me‘mûr olan tercemân ve Zemun Kumandanı ile bile bir kayığa râkib ve Belgrad Defterdârı dahi Belgrad'dan bir mükellef firkateye sü-vâr olup, vakt-i mu‘ayyende iki tarafdan berâber sâl-ı mezkûre çıkılup selâm ü kelâm merâsimi icrâ ve şerbet ve kahve ikrâmları îfâ olundukdan sonra Zemun Kumandanı bu kulların Belgrad Defterdârı'na teslîm ve elçiliğimizden hoşnûdluğa dâyir evsâfı ta‘dâd ederek mukaddemâ verdiği temessükü istirdâd eyledi.</span></p>
<p><span class="font14">Bi-‘avnihi sübhânehû bu sûretde Belgrad'a vusûl ve anda iki gün meksden sonra aslında süvâr olduğumuz çamlar ile gurre-i zilhicce-i şerîfede<a name="footnote1036"></a><sup><a href="#bookmark2935">1036</a></sup><sup></sup> Ruscuk'a doğru ‘azîmet ve ol gün Hisârcık önünden güzâr ve ol gice Semendire Kal‘ası kenâresinde beytûtet ü karar olundu. Semendire [=Semendria] Kal‘ası ekall-i müteyakkan dört yüz yıllık binâ iken sûr u burcuna vehn ü halel sereyân etmemiş ve İstanbul Kal‘ası resminde otuz kadar ‘âlî kulleler ile ihâta olunmuş iki kal‘a ve hendek ile istihkâm verilmiş Tuna kenârında görülen kıla‘ın ahsen ü emteni olmak üzere i‘tibâr ve i‘tinâya şâyân bir güzel kal‘a olup, kadîmden </span><span class="font14" style="font-weight:bold;">[M1 127] </span><span class="font14">kalma câmi‘ ve hammâmı hâlâ içinde mevcûd iken, Ada senesi dahi fethine me’mûr olanlar fî-mâ-ba‘d me‘vây-ı küffâr olmamak mülâhazasıyla cüsûr ve ebvâbın ve kullelerinin tabakat ve sukufuna dâ’ir ahşâbın ihrâk eylemelerinden nâşi, kabil-i süknâ olmakdan çıkup etrâfı camur yerler olmağla, kış günlerinde köprîsiz derûnuna duhûl ü hurûc müte‘azzir olduğuna binâ’en, zâbitân ve ehâlîsi derûn-i kal‘aya giremeyüp, taşrasında mesken ittihâz etmişlerdir. Bu yakında bundan gayri hisâr olma-mağla, mahall-i iktizâda Hisârcık [=Grocka] ve Kolar [=Kolari] ve Hasan Paşa palangası [=Smedrevska palanka] ehâlîsi bu kal‘aya tehassun ve tecemmu‘ ede gelmek ‘âdet olup, ednâ ‘inâyet ile cüsûr ve ebvâbı ta‘mîr ve kabil-i süknâ olmak nef‘i müstelzim idiği ba‘zı kabil-i hitâb olan ehâlîsi takrîrinden ma‘lûm olmuşdur.</span></p>
<p><a name="bookmark2936"></a><span class="font14">Bundan sonra İhrâm [=Ram] ve Güğercinlik [=Golubac] nâm palangalar yanından ve Ada Kal‘ası girdâbından Fethu'l-İslâm'a murûr ve andan Vidin Kal‘ası pîşgâhından ‘ubûr olunup, Rahova [=Oreava/Orjehovo] ve Niğbolu [=Nikopol] ve Ziştovi [=Svistov] şehirleri görülerek on günde Ruscuğ'a vüsûl müyesser ve ‘îd ve kurban sünnetleri icrâsı mukadder olmuşdur. Bundan sonra mâh-ı zilhiccenin on dördüncü günü<sup>1</sup> Ruscuk'da menzil-süvâr ve Hezârgrad'a [=Razgrad] ve andan Şumnu'ya ve andan Karinâbâd'a (Karnabad) ve andan Yanbolu'ya andan dahi Kırk-kilisâ'ya andan Bergos'a [=Burgas/Burgaz] ve Çorlu'ya ve Silivri'ye uğrayarak evâhır-ı zilhiccetü'ş-şerîfede Âsitâne-i sa‘âdet-âşiyân'a vusûl ü dühûl müyesser olmuşdur.</span></p>
<h2><a name="bookmark386"></a><span class="font14" style="font-weight:bold;"><a name="bookmark2937"></a>Tafsîl-i Memâlik-i Nemçe</span></h2>
<p><span class="font14">Nev-be-nev imkânı mertebe-i ıttılâ‘-ı ahvâl-i mesâlik ve hudûd-i fevâyid-i sefâretden ma‘dûd olduğuna binâ’en, Nemçe memleketinin evzâ‘ u etvârı beyânına cesâret olunmuşdur.</span></p>
<p><span class="font14">Nemçe memleketi her biri hükûmet ve sikkesinde müstakil dokuz krallığa ve üç dört dukalığa münkasem olup, cümlesi mülk-i mevrûsları olmak ve bir tarafdan ‘azl ü nasb kabûl etmemek vechi üzere mutasarrıflardır. Dokuz kral “Ashâb-ı İhtiyâr” ma‘nâsına Elektör ismiyle mevsûm olmağın, içlerinden biri cümlenin muhtâr ve sergerdesi ma‘nâsına imparator olmak lâzım geldikde, bu cümlenin ittifâk ve intihâbıyla olagelmek kavâ‘id-i devletlerinden olup, bu sûretde imparatorluğa ihtiyâr eyledikleri ki-mesneye cümlesi şer‘ u kanunlarına muvâfık olan umûrda itâ‘at ve ism-i câmî‘ ile im-peryo ta‘bîr olunan memleketlerinde hâdis olan gavâyil def‘inde her biri hâline göre asker ile imdâd ü i‘ânet eylemek üzere </span><span class="font14" style="font-weight:bold;">[M1 128] </span><span class="font14">müte‘ahhid ve münkadlar iken, mah-sûlât-ı memleketlerinden imparatora senede ikişer doğandan gayri bir habbe vermek ‘âdetleri olmadığı beynlerinde meşhûrdur. Zikr olunan Elektör'lerin üçü papas ve kusûru sâhib-i seyfdir.</span></p>
<p><span class="font12">14 Zilhicce 1172 = 8 Ağustos 1759 Çarşamba.</span></p>
<p><span class="font14">Dokuz krallığın üçü Reno<a name="footnote1037"></a><sup><a href="#bookmark2938">1037</a></sup><sup></sup> Eyâleti dâhilinde Magonçe [=Mainz] ve Kolonçe [=Kolonia/Köln] ve Treves sancakları olup, Papaslığ'a mevsûm olan Elektör-i Evvel ve Sânî ve Sâlis hükmündedir.</span></p>
<p><span class="font14">Dördüncüsü Çeh Eyâleti olup, Elektör nâmıyle hâlâ împaratoriçe Roma ve Aguş-turya Dükası ve Macar Kraliçesi olan Marya Tereze<a name="footnote1038"></a><sup><a href="#bookmark2939">1038</a></sup><sup></sup> tasarrufundadır.</span></p>
<p><span class="font14">Beşincisi Bavyera Eyâleti olup, Elektör-i Hâmis tasarrufundadır. Yüz elli üç târîhi<a name="footnote1039"></a><sup><a href="#bookmark2940">1039</a></sup><sup></sup> esnâsında Belgrad'ı Devlet-i<a name="footnote1040"></a><sup><a href="#bookmark2941">1040</a></sup><sup></sup> ‘aliyye'ye veren Altıncı Karlos<a name="footnote1041"></a><sup><a href="#bookmark2942">1041</a></sup><sup></sup> mürd oldukda, müddet-i medîdeden berü imperatorlar bunun mensûb olduğu Aguşturya hânedânından ola-gelmişiken, vâris-i mezkûru kalmadığından kızı Marya Tereze'ye i‘tibâr olunmayup, Elektörlar'ın cümlesi imparatorluğa hâhişker olmaları zımnında içlerinden zikr olunan Bavyera Eyâleti Kralı bulunan Karlos Belgrad'ı verüp, mürd olan Altıncı Karlos'un karındaşı kızını âgûş-i izdivâca çekmiş bulunmağla, imparatorluğa Elektörluk'dan fazla verâset ve istihkak da‘vâsını dermiyân ve Françe Kralı'ndan isti‘ânet ve zevcesi vesâta-tıyla Çeh ve Macar Krallığı'na nâyil olmak sevdâsına teba‘iyyet birle împaratorluk nâmını tahsîl etmişidi. îki üç sene murûru hilâlinde mürd olmağın, Marya Tereze imparatorluğa ihtiyâr ve hâlâ zevci olup, Nemçe memeketinden hâric Toşkana Kralı olan Françesko dahi zevcesine mu‘în ve zamîme olmak vechi üzere lafzı murâd împaratorluk ile iştihâr bulmuşdur.</span></p>
<p><span class="font14">Altıncısı Saksonya Eyâleti olup, hâlâ Leh Krallığı ile Elektör-i Sâdis olan Agus-tos'nun hükmünde iken, iki seneden berü Grandebur istîlâsıyla pây-mâl olmuşdur.</span></p>
<p><span class="font14">Yedincisi Prusya Eyâletidir ki, Grandebur tasarrufundadır. Brandeburg [=Brandenburg] aslında bu eyâlet dâhilinde bir kal‘anın ismi olmağla, zâbitleri bu isimle meşhûr ve tahrîf ü tahfîf ile Grandebur denilmişdir. îsm-i ‘alemîsi Freverikosdur. Mezkûr Grandebur aslında împaratorluk sevdâsıyla Marya Tereze'nin tezevvücüne tâlib olup, Luteran olmak töhmetiyle ma‘yûb olup, Marya Tereze'nin pederi Karlos kendüyi damatlığa kabûlden ibâ ve Marya'yı kendü terbiyyet-kerdesi olan Frençesko'ya tezvîc etmekle, Grandebur </span><span class="font14" style="font-weight:bold;">[M1 129] </span><span class="font14">derûnunda ‘ukde-i ‘adâvet ibka etmişidi. Binâ‘en ‘alâ zâlik Grandebur taraf taraf Marya'ya izhâr-ı husûmet ve ba‘zı eyâletin ihtilâs ve garet-i gayetinde hasbe'l-müdârât beynlerinde iki üç def‘a musâlaha ve müsâleme sûretleri ce-reyân etmişiken, Grandebur tek durmayup, hem-mezhebi olan îngiltere Kralı cenâhıyla</span></p>
<p><span class="font14">hâlâ İmparatorluk hevâsında pervâz ve iki seneden berü külliyyetlü cenglere âgaz eylediği meşhûrdur. Marya Tereze hasebe'l-hilka ceng ve husûmet erbâbından olmadığından gayri, benât ü benînden hâlâ on üç evladı olup, leyl ü nehâr Françesko ile tereffüh ve tena‘‘ume derkâr ve evlâdların mâlik oldukları diyârdan bilâ-müzâhame hissedâr eylemek nuhbe-i efkârları olduğundan başka, ber-vech-i muharrer memleketi Çeh Eyâleti ile Aguşturya Sancağı'na mahsûr olup, Çeh Eyâleti ile Grandebur gayilesinden birkaç seneden berü perîşân ve ‘avâ‘id-i asliyyesine tedennî sirâyet eylediğinden gayri aslında müddehar hazîneleri olmayup, seferler vuku‘unda lâbüd hem-civârları olan krallardan ve agniyây-ı diyâr ve kenâyisden istidâneye muhtâc oldukları ve hâlâ düyûn-i vâfireye ibtilâ ile ehl-i vezâ‘iflerinin bir mikdârın tenzîl ve bir mikdârını ilga misillü çâre-cûluğa tesaddî eyledikleri, kendi takrîrlerinden müstefâd olmuşdur. Macar Krallığı her ne kadar sûret-i zâhirde Marya'nın kuvvetü'z-zahrı ve âb-rûy-i memleketi görünür ise Macaristan aslında Devlet-i ‘aliyye hudûduna mücâvir ve Macar ehâlîsi Nemçelü'den mütenâfir olmağla, Rakoci-oğlu ve Tökeli misillü Macar a‘yânı taraf-ı Devlet-i ‘aliyye'ye ilticâ ve niçe kerre ceng ü cidâl istimrârına bâ‘is oldukları ‘indlerinde hüveydâ olmağın, bu gayi-leyi def‘ içün Marya'nın pederi sâbıku'z-zikr Altıncı Karlos Macaristan'ı on beşer yirmişer köy ayırup, Macar beyzâdelerine ze‘âmet ve ocaklık misillü tevzî‘ u taksîm etmeğin, mahsûllerinden Kraliçe'nin hissesi olmayup, seferler vukû‘unda asker ve akça ile ba‘zı mertebe imdâd ü i‘ânet husûsunu kendü mürû‘etlerine havâle edegelüp, cebr ü kahra dâ‘ir mu‘âmeleden ictinâb üzere oldukları mütevâtirdir.</span></p>
<p><span class="font14">Belî Kraliçe'nin dahi ba‘zı mahallerde hâs misillü ‘akar ve kurâsı olmağla, anın mahsûlâtı kendüye ‘âyid ve kendü anbarlarında iddihâr edüp, vaktinde ziyâde behâ ile fürûht ve ticâret mesleğine sâlikdir. Hattâ bu gûne hâslarının ve Çeh Eyâleti'nin mah-sûlâtı semen-i galî ile râyic olmak içün Macaristan'ın Beç'e zahîresi gelmek memnû‘atdan olup, Macaristan ehâlîsi kendü </span><span class="font14" style="font-weight:bold;">[M1 130] </span><span class="font14">mahsüllerin kendü vilâyetinde satmağa mecbûr ve câ-be-câ senelerde mahsulleri ziyâde olup, diyârlarında behâ etmediğinden, Eflak ve Boğdan'a semt olan mahallerden Tuna ile İstanbul'a getürmeye hâhişker oldukları ma‘lûm olmuşdur.</span></p>
<p><span class="font14">Eyâletlerinin sekizincisi Balatnat [=Renanya-Palatina] Sancağı olup, Elektör-i Sâmin tasarrufundadır.</span></p>
<p><span class="font14">Dokuzuncusu Hanoveri Eyâleti dimekle ma‘rûf ve hâlâ İngiltere Kralı Corcu'nun mülk-i mevrûsu olup, kayim-makam ile zabt ede gelmişdir. Zikr olunan Elektörluk'la-rından başka Savoya Sancağı müfrez dükalık olup, hâlâ Sardunya Kralı hükmündedir. Heseyeh (Hesse) Sancağı dahi müstakil dükalık ve Ebyâ Eyâleti dahi başka müfrez ve müstakil bir cumhûr tasarrufundadır.</span></p>
<p><span class="font14">Bu tafsîlden Nemçe memleketinin kesret-i şürekâsı âşikâr ve împaratoriçe'nin hükmü cârî olduğu eyâletin hey’eti ve Devlet-i ‘aliyye-yi ebediyyü'l-karara hayyiz-i nisbeti, </span><span class="font14" style="font-style:italic;">ke'ş-şemsi fî vasati'n-nehâr<a name="footnote1042"></a><sup><a href="#bookmark2943">1042</a></sup></span><span class="font14"><sup></sup> âşikâr ü be-dîdârdır. Bu takrîrden eyâletlerinin ‘adem-i vüs‘ati ve îrâd-ı mu‘ayyenelerinin kılleti müstebân ve mefhûm iken, “izhâr-ı ‘acz u ıztırâr etmeyüp, tedâbîr-i mülkiyyeleri temşiyetinde muktezî olan emvâli kandan tedârük ederler?” su’âline şöyle cevâb verilür ki, —Bunlar her ne kadar ashâb-ı tena‘‘um ve tereffühden görünürler ise, devletlerinin ahvâli gâyetde mazbût ve merbût olup, îrâd tahsîlinde hîle vü hud‘a icrâsına fikirlerin i‘mâl ve mesârıf ve ihrâcât bâbında isrâf ve itlâfdan mücânebet ile imsâk ve tasarruf dekayikına ri‘âyetde ihmâl etmezler. Meselâ Devlet-i ‘aliyye tüccârından gayri Beç'e metâ‘ getüren France ve îngiltere bâzergânla-rından yüzde otuz guruş gümrük ve bir öküzden dört beş altûn bâc almak ve ekser-i me‘kûlâtın bey‘ u şirâsında müdâhaleleri olup, hamr u duhân misillü havâyic-i ‘âmmeden asl-ı semeni kadar resm almak ve gurûb-i şemsden sonra varoş ve kal‘a kapuların-dan içerü girmek irâdesinde olanların ağniyâ vü fukarâsından akça devşirmek ve komedya dedikleri hayâl-hânelerine kral ve kraliçeye varınca sıgar u kibârı her gice cem‘ u hâzır olmak mühimmât-ı beldelerinden olmağın, herkesin tabaka va mikdârına göre celb-i dirhem ü dînâr eylemek misillü mukûs ve mekrûhâtın gayeti olmayup, Devlet-i ‘aliyye'den gayri divel-i Nasârâ elçilerine bir habbe virmezler.</span></p>
<p><span class="font14">El-hâletü hâzihî Grandebur ile müşâcere ve mugalebeleri keyfiyyeti şöyle fehm olunmuşdur ki, Grandebur-i mesfûr împaratorluk ile tevfîr-i mülke dâ‘ir olan ümniyye-sin tahsîlden gayri fikirde olmayup, leyl ü nehâr hezâr hîle ile asker terbiyyesi ve i‘mâl </span><span class="font14" style="font-weight:bold;">[M1 131] </span><span class="font14">ve irâdesi hâletlerinde bezl-i tâb ü tüvân ve bi'n-nefs melâhim ve mehlekeye iktihâm ile meydânda sâhib-i ikdâm ü cevelândır. Bunlarda ceng ve husûmet ve tevsî‘-i memleket dâ‘iyyesi ber-taraf olup, mücerred bi'z-zarûrede def‘-i sâ‘il mülâhazasıyla müdâfa‘a kaydında olduklarından gayri mu‘în ve mededkârları olan Françe ve Moskov devletleri hâtır içün askerlerin mehlekeye uğratmayup, </span><span class="font14" style="font-weight:bold;">mısra„:</span></p>
<p><span class="font14">Uzakdan merhabâ ey ayı kardaş</span></p>
<p><span class="font14">me‘aliyle imrâr-ı eyyâm ve belki kraliçenin devleti ber-geşte olduğu sûretde kendülere mücâvir ve münâsib olan mahallerden hisse-mend olmak recâsını igtinâm ederler. Bu sûretde Grandebur galib olmak cânibi râcih iken, îbn Haldûn Mukaddime'sinde<a name="footnote1043"></a><sup><a href="#bookmark2944">1043</a></sup><sup></sup> mestûr olduğu üzere devlet-i müsteciddenin devlet-i müstekarra üzere galebe-i külliyyesi tûl-i zemân ve tekerrür-i tavârık-ı melevâna mevküf olmağın, fi'l-hakîka Grandebur'un eyyâm-ı istidrâcı mümted olursa, husemâsın istîsâl eylemek kavâ‘id-i hükmiye-i mücer-rebeden hâric değildir.</span></p>
<h2><a name="bookmark387"></a><span class="font14" style="font-weight:bold;"><a name="bookmark2945"></a>Vasf-ı Beç „alâ tarîkı'l-icmâl</span></h2>
<p><a name="bookmark2946"></a><span class="font14">Beç Kal‘ası bir fezây-ı müstevîde Tuna Nehri'nin bir şıkkı kenârında sûru tahminen on altı zirâ‘ kutr u dâ’iresi meşy-i mu‘tedil ile yirmi dakika hendeki ‘arîz u ‘amîk bir mütevassıt kal‘adır. Derûnu dörder beşer kât kârgîr hâneler ve büyük kenîsâlar ile dopdoludur. Ve hâneleri ekseriyâ kirâ ile îcâr ü istîcâr oluna gelüp, bir hâne içinde beş altı âdem evlâd ü ‘ıyâliyle olur. Kal‘a içinde şâdü'r-revân misillü suları ve ba‘zı mü-himmât içün meydânları vardır. Egerçi kal‘a büyük ve pek metîn deyecek mertebede değildir. Ammâ etrâfında varoşlarının vefreti olup, bağlı bağçeli mükellef hâneleri vardır. Varoşlarının etrâfı yek-pâre hendek kesilmiş ve taraf taraf dervâzelerle tutulmuşdur.</span></p>
<p><span class="font14">Cânib-i garbîsinde kal‘adan bir sâ‘at mesâfe ile Alaman Dağı nâmına kaddi yarım sâ‘at, cenûbdan şimâle mümted olmuş bir cebel vardır. Tuna Nehri bu dağın cânib-i şimâlîsinden zuhûr ve Beç Kal‘asının cânib-i şimâlîsine doğru murûr hâletinde esâbi‘-i hamse sûretinde beş şıkka münkasem olup, bir şıkkı Beç kal‘asına mumâs olarak ce-reyân etmeğin, kal‘anın şimâl tarafında olan kapusuna büyük köprü ile girilür. Ve şimâle doğru gidildikde, Tuna'yı dört yerden cisr ile geçmeğe muhtâc olup, bu sûretde Tuna'nın cedâvili miyânında büyük adalar hâdis ve ekserîsi ormanlar ile doludur. Kal‘anın cânib-i cenûbîsinde Vidin nâmına bir nehr-i muhtasar vardır. O tarafda </span><span class="font14" style="font-weight:bold;">[M1 132] </span><span class="font14">olan varoşlar ile finây-ı kal‘a miyânını fâsıldır. Ve bu nehir kal‘anın cânib-i şarkisinde olan hendeklere uğrayıp, Tuna'ya munsabb olur. Kal‘a varoşlarının sükkânı kesret üzere olup, bey‘ u şirâları devletlerine dâ‘ir ticâret hîlelerine menût olmağın her şeyleri behâludur. Kal‘anın cânib-i şarkisinde kal‘adan yarım sâ‘at bu‘d ile —Hüsn-i Be-led” ma‘nâsına </span><span class="font14" style="font-weight:bold;">İstatuque </span><span class="font14">(öy </span><span class="font4" style="font-weight:bold;font-variant:small-caps;">oLI</span><span class="font14" style="font-weight:bold;font-variant:small-caps;">)</span><span class="font14"> nâmına etrâfı Tuna ile ihâta olunmuş tûl ü ‘arzı birer sâ‘at bir mesîreleri vardır. Ekser-i mevâzı‘ı hüdây-i nâbit eşcâr ve ba‘zı mahallerinde kasda mukârin fezây-ı hâliyesi vardır. Mîrî korularından olmağın, behâr eyyâmı kapuları açılup, ağniyâsı cenûb cânibine ve sûkası şimâl tarafına me‘zûn olurlar. Beyn-lerinde hâciz yoğiken biribirlerine ihtilât ve müzâhame etmezler. Bundan gayri şimâl ve cenûb tarafında mükellef kral serayları ve bağçeleri vardır. Kibâr u ağniyâsı mevsimleriyle bu bağçelere teferrüce me‘zûnlardır.</span></p>
<p><span class="font14">Ehâlîsinin a‘yân ü ağniyâsı kuşluğa dek uyurlar. Zuhr vakti ta‘âma oturup, ikin-düye karîb yemekden fâriğ oldukları gibi hintovlara binüp, üçer beşer zikr olunan mesîrelere giderler. Ahşama dek dolanup, vakt-i grûbda derûn-i kal‘ada vâki‘ opera ve komedya ta‘bîr olunan hayâl-hâneye hâzır olurlar. Ve sâ</span><span class="font14" style="font-weight:bold;">„</span><span class="font14">at üçde hayâl-hâneden çıkup, kapuları önünde fânûslar ve herkesin yedinde yel mumları firûzân olarak biribirlerine müsâferet ve musâhabete giderler. Ve gice ta‘âmına oturup, sabaha dek birbirlerinin hânesinde ve sokaklarda kendülere mâni‘ ve müzâhim ve nizâ‘ u gavgaya dâ‘ir işleri yokdur. Muttasıl pîşe vü endîşeleri bu makûle lehv ü lu‘ba maksûr olmağın, Grandebur ve sâ‘ir mu‘ârızları müdâfa‘asından ne mertebe müteneffir oldukları vâzıhdır.</span></p>
<h2><a name="bookmark388"></a><span class="font14" style="font-weight:bold;"><a name="bookmark2947"></a>„Azl ü nasb-ı Kadî-yi İstanbul</span></h2>
<p><a name="bookmark2948"></a><span class="font14"><a name="bookmark2949"></a>Anadolu Pâyesi'yle İstanbul Kadısı olan ‘Abdullah Efendi'ye umûr-i kıyem ü es‘ârda rehâvet isnâd ve işbu muharrem evâsıtında<a name="footnote1044"></a><sup><a href="#bookmark2950">1044</a></sup><sup></sup> müddetini tekmîl etmeden ‘azl ile mecrûhu'l-fu‘âd ve Ser-etıbbâ-yı hâssa Mehmed Refî‘ Efendi, mesned-i hükûmet-i Âsitâne'ye ıs‘âd olundu.</span></p>
<h2><a name="bookmark389"></a><span class="font14" style="font-weight:bold;"><a name="bookmark2951"></a>Fevt-i Sadr-ı esbak Hekîm-zâde „Ali Paşa ve nakl-i na„ş-ı û be-Âsitâne</span></h2>
<p><span class="font14">Müşârun ileyhe mukaddemâ Anadolu Eyâleti tevcîh olunup, bir müddet İzmir'de ikamet ve her gün darb-ı nevbet-i mehâbet ile icrây-ı hükümet ve Sadrıa‘zam'ın müşârun ileyhe kıdem-i hidmeti olmak cihetiyle haline terk edüp, İzmir'de ikamet muhâlif-i rızây-ı devletdir demekden hicâb ü edeb etmişidi. Hele ne hâl ise </span><span class="font14" style="font-weight:bold;">[M1 133] </span><span class="font14">kürsiyy-i eyâleti olan Kütahya'ya gelüp, birkaç gün mübtelây-ı renc ü elem ve yetmiş bir senesi zilhiccesinin dokuzuncu günü<a name="footnote1045"></a><sup><a href="#bookmark2952">1045</a></sup><sup></sup> diyâr-ı ‘ademe vaz‘-ı kadem edüp, hisârın câmi‘i civârında vedî‘a-i sandûka-i serâ ve reh-peymây-ı semt-i beka<a name="footnote1046"></a><sup><a href="#bookmark2953">1046</a></sup><sup></sup> oldu. Müşârun ileyh emârât-ı mevti ihsâs ile fevtinden birkaç sâ‘at mukaddem kendü kalemleriyle bir kıt‘a vasiyyet-nâme tertîb edüp, Âsitâne-i sa‘âdet'de Altı-mermer semtinde müceddeden binâ etdiği câmi‘-i şerîf ittısâlinde âmâde eylediği türbesine defn olunması cümle-i vesâyâsından olduğunu evlâd ü ‘ıyâl bâ-‘arzuhâl ifâde etmişler idi.</span></p>
<p><a name="bookmark2954"></a><span class="font14">Bu makûle nâmdâr vezîrler ve </span><span class="font14" style="font-style:italic;">mûtû kable en temûtû<a name="footnote1047"></a><sup><a href="#bookmark2955">1047</a></sup></span><span class="font14"><sup></sup> me’âlini fehm ile mukaddemce evkaf u hayrât tertîb eden zâtların taşrada vefâtları vukû‘unda Âsitâne'ye nakl ve i‘dâd eyledikleri merâkıdde defn olundukları mesbûk olduğuna binâ‘en, müşârun ileyh hakkında dahi müsâ‘ade erzânî kılınup, Kütahya'da tahte'l-arz yirmi altı gün meksden sonra ihrâc ve taht-ı revâna vaz‘ ve Âsitâne'de vâki‘ mezârına idrâc olundu. Cesedine ‘ârıza-i fenâ tetarruk etmeyüp, fekat mehâsininin bir tarafı pûsîde olduğunu sikadan ba‘zıları rivâyet etmişdir.</span></p>
<h2><a name="bookmark390"></a><span class="font14" style="font-weight:bold;"><a name="bookmark2956"></a>Terceme</span></h2>
<p><span class="font14">Müşârun ileyh bin yüz on dokuz şa‘bânında terk-i eczây-ı kâyinât eden Re‘îsü'l-etıbbâ Nûh Efendi merhûmun oğlu olduğundan, Hekîm-zâdelik ile şöhret-şi‘âr olmuşidi Mi‘e-i kâmile şa‘bânın Leyle-i Berât'ında kadem-zen-i ‘âlem-i vücûd ve terbiye-i dâye-i isti‘dâd ile giderek fârik-ı miyân-ı ziyân ü sûd oldukda, kabiliyyet-i mâder-zâdı<a name="footnote1048"></a><sup><a href="#bookmark2957">1048</a></sup><sup></sup> evcgîr-i iştihâr ve bu sebeble sâhib-i taht-ı vakt olan Hudâvendigâr-ı esbak Sultân Ahmed Hân hazretlerine meleke vü isti‘dâdı beyân olunup, mazhar-ı enzâr-ı hurşîd-âsâr olmuşidi. Çok geçmeden Silahşorlük ve Kapucu-başılık ile mâye-dâr-ı ‘izz ü şân ve kesb-i tekar-rub-i Pâdişâhî ile müşârun<a name="footnote1049"></a><sup><a href="#bookmark2958">1049</a></sup><sup></sup> bi'l-benân olup, bu teveccüh-i nâgeh-zuhûr Sadru's-sudûr bulunan Şehîd ‘Ali Paşa'yı güm-kerde-i râh-ı şu‘ûr eyleyüp, giderek merâtib-i devlete irtika ve müddet-i kalîlede sâhib-i te‘ayyün olacağını hulyâ ile sûret-i ikrâmda is-tib‘âdını ilka ve Zile Voyvodalığı'yla kazây-ı fesîh-i Anadolu'ya ‘azîmetini imzâ edüp, Îbrâhîm Paşa Sadâreti'nde, Türkmân Ağalığı'yla kâmrân ve üç sene murûrunda bâ-rütbe-i Mîr-i mîrânî Adana Eyâleti dahi tarafına ihsân ve otuz yedi saferu'l-hayrında<a name="footnote1050"></a><sup><a href="#bookmark2959">1050</a></sup><sup> </sup>Haleb tevcîh olunup, ‘azm-i kişver-i Îran etmişidi. Tebrîz fethinde tahsîne şâyân hid-metde bulunduğundan, otuz sekiz saferi evâyilinde<a name="footnote1051"></a><sup><a href="#bookmark2960">1051</a></sup><sup></sup> rütbe-i vâlây-ı Vezâret'le kâmyâb </span><span class="font14" style="font-weight:bold;">[M1 134] </span><span class="font14">ve birkaç günden sonra Anadolu Eyâleti'yle dağzen-i kulûb-i emsâl ü etrâb oldu. Sene-i mezbûra zilka‘desinde<a name="footnote1052"></a><sup><a href="#bookmark2961">1052</a></sup><sup></sup> Köprüli-zâde ‘Abdullah Paşa ‘azlinden Tebrîz cânibine Ser‘asker ve kırk târîhinde vâki‘ musâlahada sa‘y ü himmeti zâhir olmuşiken, havâss-ı etbâ‘ından askerî tâyifesine ba‘zı cevr ü keder terettüb etdiğinden, rikâb-ı kâmyâba ‘arz-ı haller sunulup, Ser‘askerlik üzerinden ref‘ ve Erdebil Muhâfızı Yûsuf Paşa'ya tefvîz olunup, müşârun ileyh Şehr-i zor Eyâleti'yle muhakkar kılınmışidi. Bir müddet murûrundan sonra Revân cânibine Sipehsâlâr ve kırk üç târîhinde<a name="footnote1053"></a><sup><a href="#bookmark2962">1053</a></sup><sup></sup> Tebrîz Ser‘askerliği'yle nâmdâr olup, kırk dört târîhinde<a name="footnote1054"></a><sup><a href="#bookmark2963">1054</a></sup><sup></sup> Tebrîz ve Rûmiyye'yi tekrâr âverde-i kabza-i teshîr ve zamîme-i memâlik-i Pâdişâh-ı kişver-gîr edüp, sâl-i mezkûr ramazânında ‘Osmân Paşa ‘azlinden Sadâret-i ‘uzmâ ile be-kâm ve Defterdâr ‘Îzzet ‘Ali Paşa Âsitâne'de Kayim-makam olmuşidi.</span></p>
<p><span class="font14">Sadr-ı müşârun ileyh Âzerbaycân ülkesini tathîr ‘akabinde da‘vetine Kapucular Kethudâsı tesyîr olunup, emre imtisâl ve sene-i mezkûre zilka‘desinde<a name="footnote1055"></a><sup><a href="#bookmark2964">1055</a></sup><sup></sup> ‘atebe-i Şeh-riyârî'ye vaz‘-ı cebhe-i ibtihâl eyleyüp, kırk ay mikdârı Sadr-nişîn-i eyvân-ı hükûmet oldular ise dahi zemânlarında A‘câm-ı li‘âmın galebe-i istidrâciyyeleri kemâle resîde ve ba‘zı kılâ‘-ı Pâdişâhî mahsûriyyeti gibi vekayi‘-i şedîde zuhûru kusûr u rehâvetine haml olunup, çârtâk-ı nazar-ı Pâdişâhî'den hâbit ve kırk sekiz saferinin sekizinci günü<a name="footnote1056"></a><sup><a href="#bookmark2965">1056</a></sup><sup></sup> ‘azl ve Midillü Cezîresi'ne nefy ile rütbe-i izâfîyye'sinden sâkıt olmuşidi. Sene-i mezbûra rebî‘ulâhırında mazhar-ı şefkat-i Pâdişâh-ı enâm ve Kandiye Eyâleti ile tecdîd-i câh-ı ‘izz ü ihtişâm ve kırk dokuz muharreminde<a name="footnote1057"></a><sup><a href="#bookmark2966">1057</a></sup><sup></sup> Bosna'ya Vâlî ve Ser‘askerlik ile kadri ‘âlî kılınup, üç sene zarfında destyârî-yi ikdâm ü himmetiyle zuhûra gelen gazâ vü cihâd, velvele-endâz-ı milket-i ehl-i ‘inâd ve ‘ale'l-husûs Bosna'dan hareketi, a‘zam-ı esbâb-ı feth-i Belgrad olmuşidi.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
<p><span class="font9">6</span></p>
<p><span class="font9">7</span></p>
<p><span class="font9">8</span></p>
<p><span class="font9">9</span></p>
</div><br clear="all">
<p><span class="font14">Elli üç rebî‘ulevvelinde</span><span class="font10">1 </span><span class="font14">‘Azm-zâde Süleymân Paşa ‘azlinden Mısr-ı Kahire Tev-liyyeti ile ikrâm olunup, o hılâlde ser-dâde-i vâdî-yi gavâyet olan ümerâ-i Mısrıyye'nin ekserîsini küşte-i tîg-i hûnbâr ve sâyirlerini dahi taht-ı râbıtaya idhâl ile sitemdîdegân-ı ümerâyı </span><span class="font14" style="font-style:italic;">lâ fetâ illâ ‘AUyyün lâ seyfe illâ Zülfekâr<a name="footnote1058"></a><sup><a href="#bookmark2967">1058</a></sup><sup></sup></span><span class="font14"> güftârıyla varak-gerdân-ı </span><span class="font14" style="font-weight:bold;">[M1 135] </span><span class="font14">sahîfe-i dü-reng-i leyl ü nehâr etmişidi. Yüz elli dört rebî‘ulâhırında<a name="footnote1059"></a><sup><a href="#bookmark2968">1059</a></sup><sup></sup> Mısır mansıbı dâmâdları Vezîr Yahyâ Paşa'ya ihsân ve müşârun ileyhin cânib-i Rûm'a gelmesi fermân olunup, sene-i mezbûra ramazânında Anadolu Eyâleti'yle mükerrem ve elli beş saferi<a name="footnote1060"></a><sup><a href="#bookmark2969">1060</a></sup><sup> </sup>muntasıfında mükerreren Sadrıa‘zam oldu.</span></p>
<p><span class="font14">“Şeyhu'l-vüzerâ”</span></p>
<h2><a name="bookmark2970"></a><span class="font14"><a name="bookmark2971"></a>(b</span><span class="font4" style="font-weight:bold;">jjN c^</span></h2>
<p><span class="font14">terkîbi Sadâret-i sâniyelerine târîh vâkî‘ olmuşdur. On sekiz mâh kadar icrây-ı ahkâm-ı Sadâret ve İran seferini te’hîr cünhasıyla elli altı şa‘bânının dördüncü günü<a name="footnote1061"></a><sup><a href="#bookmark2972">1061</a></sup><sup></sup> ‘azl ve Mi-dillü'de ikamet ve çok geçmeden Kandiye ile huluvvü'l-mezâk ve elli yedi ramazânında<a name="footnote1062"></a><sup><a href="#bookmark2973">1062</a></sup><sup> </sup>tekrâr Bosna ile mazhar-ı eşfâk olmuşidi. Bir sene kadar memleket-i mezbûrede ifâza-i ‘adl ü dâd ve elli sekiz şa‘bânında<a name="footnote1063"></a><sup><a href="#bookmark2974">1063</a></sup><sup></sup> Halebü'ş-şehbâ ile ber-murâd olmuşiken, Nâdir Şâh'ın Kars tarafına ‘azîmeti tahkik olunup, Anadolu Eyâleti'yle o tarafa Ser‘asker nasb ü ta‘yîn ve elli dokuz târîhinde<sup>8</sup> musâlaha sadedi münteşir-i rûy-i zemîn olup, Ser‘askerliğ'e dâyir o tarafda maslahat kalmadığına binâ‘en, Sivas'a doğru râyet-keş-i ‘azîmet ve Sadr-ı esbak Yeğen Paşa inhizâmına ‘illet olan levendât eşkıyâsının istîsâline me’mûr olup, ihtilâs-ı vakt-ı fursat ile o makule kadr-i nân ü ni‘meti bilmez ru’esây-ı eşkıyâyı ve hevâdârlarından vâfir hazeleyi ser-i bürîde-i seyf-i siyâset edüp, Anadolu'yu keyd ü mazarratlarından tathîr ü tasfiye ve irâde-i katı‘a-i Devlet-i ‘aliyye'yi te‘diye etdikden sonra, sâlisen Bosna'ya Vâlî ve bir sene kadar mutesaddî-yi umûr-i ehâlî olup, ba‘dehû Tırhala ve ba‘zı mahallerde imrâr-ı eyyâm ü leyâlî etmişidi.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
<p><span class="font9">6</span></p>
<p><span class="font9">7</span></p>
<p><span class="font9">8</span></p>
</div><br clear="all">
<p><span class="font14">Trabzon'da ba‘zı eşkıyâ ve mütegallibe zuhûr edüp, kahr u tenkîllerine me’mûr ve o cânibleri dahi âzâde-i şerr u şûr etdiği hengâmda Anadolu Eyâleti tevcîh ve altmış sekiz cumâdelûlâsının beşinci günü<a name="footnote1064"></a><sup><a href="#bookmark2975">1064</a></sup><sup></sup> sâlisen Sadâret-i ‘uzmâ ile kadr ü i‘tibârı terfî‘ ve tenvîh olundu.</span></p>
<p><span class="font14">Câ‘e Nizâmü'l-mülk</span></p>
<p><span class="font14">) </span><span class="font4" style="font-weight:bold;">JUl <sub>f</sub>l&amp; 4^</span><span class="font14">)</span></p>
<p><span class="font14">üçüncü Sadâretlerine târîh vâkî‘ olmuşdur. Mesnedinde fikdân-ı istiklâl ve kelâmında ‘adem-i nüfûz-i istidlâliyle nefsini tahlîs dâ‘iyesine düşüp, umûrunda tesâhül ve terâhî ihtiyâr ve şa‘bânın yedinci günü<a name="footnote1065"></a><sup><a href="#bookmark2976">1065</a></sup><sup></sup> ‘azl ve Kızkullesi'ne habs ile i‘dâmı ızmâr olunmuşi-ken<a name="footnote1066"></a><sup><a href="#bookmark2977">1066</a></sup><sup></sup>, enfâs-ı ma‘dûdesini tekmîl etmemiş bulunduğundan, ‘ismetlü Vâlide Sultân şefâ‘atıyla reh-yâb-ı selâmet ve ibtidâ Kıbrıs'a ve ba‘dehû Rodos'a tagrîb olunup, altmış dokuz muharremi evâsıtında<a name="footnote1067"></a><sup><a href="#bookmark2978">1067</a></sup><sup></sup> sâniyen Mısr-ı Kahire hükümetiyle pâ-nihâde-i merkez-i rif‘at oldu. Yetmiş birde Anadolu Eyâleti tevcîh olunup, bir müddet İzmir’de ve sâyir mahallerde ârâm </span><span class="font14" style="font-weight:bold;">[M1 136] </span><span class="font14">ve Kütahya'ya vürûdundan birkaç gün sonra enfâs-ı hayâtını itmâm eyledi. ‘Ahd-i Mahmûd Hânî'de iki def‘a ve asr-ı ‘Osmân Hânî'de bir def‘a, Sadâret müddetleri beş sene ve bir mâh ve sinni-yi ‘ömrü yetmiş bir senedir.</span></p>
<p><span class="font14">Müşârun ileyh sûfî-nihâd ve sahiyy ü cevâd, himmeti ‘âlî ve tavr-ı pesendîde-i e‘âlî ve nazarında hâk ile zer berâber ve cevher ü hazef hem-ser olup, bir mahalden bir mahalle ‘azîmetinde dâyiresinde müctemi‘ fukarâ vü dervişân sevâd-ı cem‘iyyetinin nısfına müvâzî ve sunûf-i askerî gibi her tarafdan râyet-keş-i ser-efrâzı olduklarından gayri, tesviye-i metâliblerine ez-dil ü cân sa‘y ü dikkat ve inkisâr-ı hâtırlarından tevakki ve mücânebet eyler idi. Geşt ü güzâr etdiği memâlikde tecrîm-i fukarâ ve müsâdere-i zu‘afâ nâdir vâki‘ olup, ne mahalde bulunsa vüzerây-ı ‘izâm kîse-i ser-be-mühr-i zer ile celb-i hâtırına ihtimâm ve: “Ağniyây-ı nâsdan dahi kasr-ı celb-i mâl ile ganî vü fakire in‘am ve yüz fakiri tecrîmden ise bir şahs-ı tüvângerin mâlını almak ehvendir” dediği ma‘lûm-i enâmdır. İhrâk-ı dem ve izhâk-ı rûh-i benî Âdem'e dahi ikdâmâtı mervî ve bâ-husûs ba‘zı etbâ‘ına kemâl mertebe ta‘yîn verüp, meclûbât-ı cevânib ile tesmîn ve behâne-i cüz‘iyye ile hûnunu pâşîde-i safha-i zemîn eyler idi. Talebe gürûhundan Veli Efendi'ye fevka'l-‘âde i‘tibâr ve nüfûz-i kelâm ile şânını, resîde-i felek-i devvâr edüp, taşrada kitabçı ve ba‘dehû Kethudâ nasb etmişidi. Sadâret-i sâlisesinde ricâl-i devlete rağmen merkumu Sadâret-i ‘uzmâ Kethudâlığı’yla sâhib-i iştihâr ve bezâzet-i<a name="footnote1068"></a><sup><a href="#bookmark2979">1068</a></sup><sup></sup> lisânıyle kulûb-i sıgar ü kibârı dâğdâr edüp, ba‘de'l-‘azl Resmo'ya iclâ ve bir müddetden sonra sebîli ihlâ olunmuşidi.</span></p>
<p><span class="font14">Sâhib-i terceme Kütahyâ Vâlîsi bulunup, merkum dahi istizlâl-i himâyeti kasdıyla dâyiresine gelür iken “Sadâret'den ‘azlime sebeb oldu” evhâmıyla ol fâzıl-ı bî-nazîri i‘dâm ve ser-i maktû‘unu Celâlî-başı gibi Devlet'e irsâl ile muzga-i efvâh-ı hâss ü ‘âmm oldu. Ma‘a-mâ-fih müşârun ileyhin livâsı mansûr ve ne mahalle vardıysa a‘dây-ı devlet seyf-i mehâbetiyle makhûr olup, debdebe-i Vezâret'i ‘âlem-gîr ve sît-i bülend-i sevreti muhît-kûrre-i çarh-ı esîr bir Vezîr-i bî-nazîr idi.</span></p>
<p><span class="font14">Müşârun ileyhin şi‘ir u inşâya selîkası olup, ‘Âlî mahlası ile İlâhiyyât'ı ve kabûle mukârin makâlâtı vardır. Bu gazel cümle-i eş‘ârındandır:</span></p>
<p><span class="font14">Bize lutf etdi Hüdâ şöyle ki gelmez kâle </span><span class="font14" style="font-weight:bold;">[M1 137] </span><span class="font14">Şükrü mümkin mü ola bu keremin her hâle Ol kadar verdi gınâ bana Cenâb-ı Mevlâ İ‘tibâr eylemezem cevhere cem‘-i mâle Sûdü yok hırs u tama‘ eylemenin dünyâda Vermeyince sana Bârî ne edersin nâle Bî-vefâ deniyyeye hergiz sakın etme rağbet Bildi ‘irfânı olan anı hemîn muhtâle İştiyâkım o kadardır ki cemâl-i bedre Gâh olur safvet-i dilden görünür bî-hâle Bire rabt eyle süveydâ-yı derûnun zînhâr Mürg-i dil zabt ola tâ konmaya daldan dala Uyma vesvâsa hele hâtırayı def‘ eyle Sana reng eylemesün uğrama ‘Âlî ele!</span></p>
<h2><a name="bookmark2980"></a><span class="font14" style="font-weight:bold;"><a name="bookmark2981"></a>Vuku„ât-ı müteferrika</span></h2>
<p><span class="font14">Ocak Baş-yazıcılığından kesb-i neşv ü nemâ ve tayy-ı mesâfât-ı tarîk eyleyerek yeniçerilere ağa olan Vefâlı Mehmed Ağa, âlüfte-mizâc ve nâzik-meşreb belki </span><span class="font14" style="font-style:italic;">li-külli mezhebin yezheb<a name="footnote1069"></a><sup><a href="#bookmark2982">1069</a></sup></span><span class="font14"><sup></sup> kabîlinden olup, bârgirân-ı tavr-ı hükûmete gayr-i mütehammil ve ‘ale'l-husûs bu esnâda mübtelây-ı maraz-ı hâyil olduğu ma‘lûm-i Şehriyâr-ı deryâ-dil olduğundan, işbu muharremi'l-harâmın on üçüncü günü<a name="footnote1070"></a><sup><a href="#bookmark2983">1070</a></sup><sup></sup> Ağalık mesnedinden tenzîl ve sâbıkâ Yeniçeri Ağası olan Ahıshalı Mehmed Ağa, o câh-ı bülend ile tebcîl olundu.</span></p>
<p><span class="font14">Bostâncı-başı Ahmed Ağa'nın hidmeti, mizâc-ı hümâyûn'a gayr-i muvâfık<a name="footnote1071"></a><sup><a href="#bookmark2984">1071</a></sup><sup></sup> olduğundan muharremü'l-harâmın on sekizinci günü<a name="footnote1072"></a><sup><a href="#bookmark2985">1072</a></sup><sup></sup> ma‘zûl ve Tebdîl Hasekîsi Halîl Ağa, yerine menkûl olup, muktezây-ı hâl ile Hasekî Ağa dahi ‘azl ve Sadrıa‘zam Kara-kulâgî, Hüseyin Ağa yerine vasl olundu.</span></p>
<p><a name="bookmark2986"></a><span class="font14">Dîvân-ı hümâyûn'da Çavuş-başı olan Kara Mehmed Paşa-zâde Mahmûd Bey, sa-feru'l-hayrın altıncı günü<a name="footnote1073"></a><sup><a href="#bookmark2987">1073</a></sup><sup></sup> ‘azl ile telh-mezâk ve Başbâkı-kulu Selîm Ağa, Çavuş-başılık ile mazhar-ı lutf-i Sadr-ı kerîmü'l-ahlâk olup, Abdal Mehmed Ağa, Başbakı-kulluğu ile sûr-zen-i sürûr ve ikinci Kapucu-başı Kara Mustafa Paşa-zâde ‘Osmân Bey, Mîrahûr-i Evvel Vekâleti'yle manzûr oldu.</span></p>
<h2><a name="bookmark391"></a><span class="font14" style="font-weight:bold;"><a name="bookmark2988"></a>Zikr-i hitân-ı mehâdim-i Sadr-ı esbak „Ali Paşa</span></h2>
<p><a name="bookmark2989"></a><span class="font14">Müşârun ileyhin ânifen beyân olunan vasiyyet-nâmesinde mahdûmları Hasan Bey ve Süleymân Bey'in hadd-i bülûga resîde olduğunu zikr ile bir vakit ihtilâs edüp, hitân-larına muvaffak olamadığını îmâ ve bu emr-i hayrın meh-mâ-emken husûlünü sûret-i te‘essüfde recâ eylediğine binâ‘en, saferin altıncı gününden<a name="footnote1074"></a><sup><a href="#bookmark2990">1074</a></sup><sup></sup> dokuzuncu pençşenbih gününe<a name="footnote1075"></a><sup><a href="#bookmark2991">1075</a></sup><sup></sup> dek taraf-ı Sadâret-penâhî'den levâzımât-ı hitânlarına sarf-ı himmet ve subh u mesâ mükemmel ziyâfetler ile sıgar u kibâr da‘vet olunduğundan gayri, bu makûle sûr u sürûr eyyâmında ihzârı mu‘tâd olan çengi ve hayâl-bâzlar ve sâyir şu‘bede-</span><span class="font14" style="font-weight:bold;">[M1 138] </span><span class="font14">perdâzlar ve bâ-husûs hânende ve sâzendeler cem‘iyle nevbet-be-nevbet tefrîh-i kulûb ve tefrîc-i kürûb eylediler. Sûr-i mezkûr ahsen-i nizâm üzere karîn-i hıtâm olup, yüz kadar etfâl ‘ilâvesiyle maslahat-ı hitâna mübâşeret ve merhûmun vasiyyeti dahi hayâtında olacağı vechile ru‘yet olundu.</span></p>
<h2><a name="bookmark392"></a><span class="font14" style="font-weight:bold;"><a name="bookmark2992"></a>„Avdet-i sefîr-i Leh ve hülâsa-i takrîr-i û Ç)</span></h2>
<p><span class="font14">İhbâr-ı cülûs-i hümâyûn ile Leh cumhûruna sefir olan Sadrıa‘zam Selâm Ağası, hıtâm-ı hidmetiyle ‘avdet edüp, Der-i devlet-mekîne takdîm etdiği takrîr-i dil-pezîrdir ki, bu mahalle kayd ü sebt olundu.</span></p>
<p><span class="font14">Leh cumhûr cânibine irsâli musammem olan nâme-i hümâyûn-i Cihânbânî bu kullarına hirez-cân-ı kâmrânî kılınmağla, sene-i mezbûra mâh-ı rebî‘ulevvelinin nısfında<a name="footnote1076"></a><sup><a href="#bookmark2993">1076</a></sup><sup> </sup>Âsitâne-i ‘aliyye'den rû-be-râh-ı savb-ı me‘mûriyyet olup, elli birinci günü hısn-ı hasîn-i Hotin'e vusûlümüz müyesser olmuşdur. Der-‘akab cumhûr cânibine, hidmet-i me‘mûre-i sefâretle kal‘a-yı merkûmeye vürûdumuzu tahrîrâtımızla ihbâr eyleyüp, haberleri zuhûruna intizâr ile kırk gün mikdârı Hotin'de evkat-güzâr oldukdan sonra cumhûr tarafından ma‘iyyetimize ta‘yîn eyledikleri mihmândârları vürûdunun ferdâsı Hotin'den müretteb alay ile hareket ve mâh-ı Cumâdelâhıre‘nin onuncu günü<a name="footnote1077"></a><sup><a href="#bookmark2994">1077</a></sup><sup></sup> re‘s-i hudûd olan îzvaniçe Kasabası'na dâhil olup, ertesi cânib-i maksûda sevk-i sütûr-ı ‘azîmet olundu.</span></p>
<p><span class="font14">Tâ‘ife-i mezbûrenin el-hâletü hâzihî makarr-ı hükûmetleri olan Varşova nâm şehre varınca reh-güzârda vâkî‘ Huşateyn ve îlbol ve Zamoviç ve Lublin isimleriyle nâmdâr dört ‘aded hisâr-ı üstüvârlarına dûçâr ve ‘ale't-tertîb her birine duhûlumüzde a‘yân ve ehâlîleri ‘alâ kader-i tâkatihim tubûl ve mezâmîrleriyle alaylar tertîb eyleyüp, top ve tüfeng şenlikleriyle emr-i istikbâlimizde sarf-ı nakdîne-i iktidârları kemâl-i sadâkat-tûtîlerin izhâr eder idi. Bu mâbeynde vâkî Wisla ve Pelçe nâmân iki ‘aded nehri şedîdü'l-cereyândan -ki her biri nehr-i Turla mânendidir- Pot ta‘bîr olunur sâl hey‘etine müşâbih tahta-bendler ile güzâr olunup, bi'l-cümle re‘s-i hudûdlarından<a name="footnote1078"></a><sup><a href="#bookmark2995">1078</a></sup><sup></sup> hareketimizin yirmi yedinci günü hükûmet-gâhları olan merkum Varşova şehrine ‘alâ kaderi'l-imkân alay ile duhûlümüzde bir mu‘teber binbaşı<a name="footnote1079"></a><sup><a href="#bookmark2996">1079</a></sup><sup></sup> ve kırk elli mikdârı bey-zâdeleri istikbâlimize şitâbân olup, Kral cânibinden peyâm-ı haber-i makdemi inhâ ile ‘ale'r-resm getürdük-leri esb-i sîmîn-i sitâm-ı zî-bende-hırâmı<a name="footnote1080"></a><sup><a href="#bookmark2997">1080</a></sup><sup></sup> rükûbumuz içün müheyyâ eylediklerinde, biz dahi </span><span class="font14" style="font-weight:bold;">[M1 139] </span><span class="font14">ka‘ide üzere süvâr olup, ta‘ife-i merkume ile mu‘ayyen olan menzilimize duhûl ve hîn-i nüzûlümüzde rahş-ı ma‘hûdu istirdâd eylemişlerdir.</span></p>
<p><span class="font14">Yevm-i mezbûrun ferdâsı ferden ferdâ Baş-hatman ve Baş-mareşal ve sâ‘ir<a name="footnote1081"></a><sup><a href="#bookmark2998">1081</a></sup><sup></sup> ricâl-i cumhûr taraflarından istifsâr-ı hâl ü hâtır-ı vâfir ve peygam-ı hoş-âmedî üç gün ‘ale't-tevâlî mütevâtir olup, memleketlerine vurûd eden süferâ Kral'dan mukaddem Baş-hatmanlarına buluşmak ‘âdetleri olmağın, rûz-i çârumda hatman tarafından birkaç müzeyyen hintov ve mikdâr-ı kifâye donanmış atlar ile bir kerre mahsûs da‘vetimize geldiklerinde, biz dahi takımımızla süvâr ve devletlü sâhib-i devlet efendimizin mektûb-i ‘inâyet-üslûbların zîver-i dü dest-i iftihâr eyleyüp, alay ile serâyına vâsıl olduğu odaya dâhil olduğumuzda mahallinden kıyâm ile hutuvât-ı çendîn istikbâle dâmen-çîn-ihtimâm olucak, Fakır dahi teblîg-i peyâm-ı nevâziş-i encâm-ı hazret-i Velîyyü'n-ni‘amî ile gûyâ olarak nezdîk olup, mektûb-i telattuf-mashûbu ba‘de't-telsîm yeden be-yed tes-lîm eylediğimde, kemâl-i i‘zâz ile ahz ü takbîl ve nihâde-i ser-tebcîl eyledi. Ba‘de'l-ku‘ûd vesâtat-ı tercemân ile istifsâr-ı hâl ü hâtır ve merâsim-i musâfâta dâ‘ir vâfir güft ü şenîd ve iktizâ eden her su‘âline ecvibe-i sâ‘ibe-i hakîmâne temhîd olunarak, bir sâ‘at mikdârı dostâne sohbetden sonra meclis-i mükâlemeye nihâyet verüp, geldiğimiz alay ile konağımıza ‘avdet eyledik.</span></p>
<p><span class="font14">Çend rûz murûrunda teslîm-i nâme-i hümâyûn içün Kral tarafından birkaç müzeyyen hintov ve mücevher-pûş yedekler ve on beş kadar donanmış atlar ile bir gürûh-i enbûh gelüp da‘vet eylediklerinde, mârrü'z-zikr alaylardan ma‘nûn cem‘iyyet ile Kral serayına varılup, nâme-i hümâyûnu ser-i ibtihâcıma ref ile dîvân-hânelerine duhûlde cümle ricâl-i cumhûr dîvân-gâh-ı mezbûrda mevcûd olmağın, küllîsi yerlerinden kıyâm eyleyüp, Kral kendi resm-i istikbâli icrâya müsâra‘at ile pîşgâh-ı tahtından birkaç kadem mübâ‘adet eyledikde, Fâkır dahi mu‘tedilâne reftâr ile karîb varup, nâme-i hümâyûn-i şevket-makrûnu ba‘de't-telsîm yeden be-yed teslîm etmekle ahz ve şifâh-ı tebcîl ile takbîl eyledikden sonra Baş-kancılara verüp, ol dahi bir mahall-i mürtefi‘a vaz‘ eyledi. Ba‘dehû Kral ve cümle ricâl-i cumhûr mahallerinde ve mukâbele-i Kral'da müheyyâ olan iskemle üzerinde bu Fakır dahi<a name="footnote1082"></a><sup><a href="#bookmark2999">1082</a></sup><sup></sup> ku‘ûd eylediğimizde, ibtidâ feth-i kelâm eyleyüp, </span><span class="font14" style="font-weight:bold;">[M1 140] </span><span class="font14">— Bi-hamdillâhi Te‘âlâ bu sene-i ‘amîmetü'l-meymenede dest-yârî-yi hazret-i Bârî ile revnak-efzây-ı serîr-i Cihânbânî ve şeref-bahşây-ı erîke-i Gîtî-sitânî Sultânü'l-berreyn ve Hâkânü'l-bahreyn şevketlü kerâmetlü kudretlü mehâbetlü Pâdişâh-ı rûy-i zemîn Veliyy-i ni‘metimiz efendimiz hazretleri bi'l-irs-i ve'l-istihkâk taht-ı fîrûz-baht-ı ‘Osmânî üzere cülûs-i meymenet-me‘nûs-i hümâyûnlarının nüvîdlerini müş‘ir ve siz hürmetlü Kral ve cumhûruyla mâ-beynde ma‘küd olan musâfât ve müvâlâtın ber-mûceb-i ‘ahidnâme-i hümâyûn idâme ve istikrârına müsâ‘ade-i ‘aliyye-i Hüsrevâne'leri-ni muzhir nâme-i hümâyûn-i ‘inâyet-‘allâmeleri îsâline dergâh-ı şevket-penâhlarından bu kullarını me’mûr buyurdular” deyü îfây-ı merâmla kelâma encâm verdiğimde, vesâtat-i tercemân ile mefhûmu Kral'ın ma‘lûmu olıcak ‘azîm sürûr u beşâşet ile izhâr-ı memnuniyyet ve bir sâ‘at mikdârı mahalle münâsib musâhabetden sonra yine alay ile menzilimize mürâca‘at olundu.</span></p>
<p><span class="font14">Bu hâlde evvelâ teslîm-i nâme-i hümâyûn günü Kral tarafından müretteb ve mahsûs ziyâfet-i ‘azîmede ve bir iki günden sonra Baş-hatmân ve Baş-mareşal ve sâyir ricâl-i cumhûrun ‘âlâ merâtibihim mahsûs-i ziyâfetlerinde müşâhede olunan sunûf-i ikrâm fevka'l-gâyedir. Bu minvâl üzere şehr-i mezbûrda bir mâh mikdârı meksden sonra cevâb-nâme-i ‘ubûdiyyet-i ‘allâmeleri teslîmi içün tekrâr da‘vet ve kemâ fi'l-evvel alayı ‘azîm ile serây-ı Kral'a varılup, bi-‘aynihi teslîm-i nâme tarzı üzere ahz-ı cevâb-nâme ve lâ‘ik olan vechle merâsim-i tevdî‘î hıtâma îsâlden sonra ‘âdetleri üzere Baş-hatman serâyına ‘azîmet, andan dahi ahz-ı mektûb ile mekânımıza ‘avdet eyledik. Bir iki gün murûrunde öteden berü taraflarına vârid olan sefîrlere hîn-i rücû‘da ancak bin altûn ikrâm eylemek ‘âdetleri olmağın, bize dahi Kral tarafından mu‘teber ve mu‘temed âdemleri yediyle bir kîse içinde bin altûn gelüp, seyr-i çeşm-i<a name="footnote1083"></a><sup><a href="#bookmark3000">1083</a></sup><sup></sup> bendegân-ı Devlet-i ‘aliyye izhâriyçün muvâcehelerinde nakd-i merkumu dokuz etbâ‘ kullarına bahş eylediğimizde, bu hâl-i istiğnâ-me‘al zuhûrundan ‘azîm müte‘accib olmuşlardır.</span></p>
<p><span class="font14">Ba‘dehû birkaç gün dahi tedârük-i levâzım-ı râhı itmâm içün meks ü ârâmdan sonra şehr-i mezbûra vusûlümüzün otuz sekizinci günü -ki mâh-ı şa‘bânü'l-mu‘azzamın nısfıdır- itmâm-ı hidmet-i sefâret ve ihtitâm-ı </span><span class="font14" style="font-weight:bold;">[M1 141] </span><span class="font14">emr-i me‘mûriyyet ile</span></p>
<p><span class="font14">mürâca‘at ve mihmândârları ma‘iyyetiyle on yedinci günde re‘s-i hudûda duhûl ve andan dahi tayy-i merâhil ederek mâh-ı şevvâli'l-mükerremin on beşinci günü Âsitâne-i sa‘âdet'e vusûlümüz müyesser olmuşdur.</span></p>
<p><a name="bookmark3001"></a><span class="font14">Leh Kralı ve cumhûru ahvâllerinden mesmû‘ olan havâdis, Prusya Kralı olan Brandeburg Herseki -ki Lehlü'nün kendü takrîrleri üzere iki yüz bin mikdârı askere mâlik imiş- Leh Kralı'na olan husûmeti sebebiyle bir iki seneden berü müte‘addid ceng ü cidâlleri vâki‘ olup, bundan bir sene mukaddem taht-gâh-ı kadîm-i Leh olan Saksonya şehrini teshîr ve Leh Kralı'nın ‘avretini esîr etmekle, el‘ân Saksonya'dan elli altmış sâ‘at berü merkum Varşova şehri taht-gâhlarıdır. Bu esnâda Kral-ı Leh iki sulbî oğulların Nemçe ve Moskov ve Fransa krallarına imdâd recâsına irsâl eyleyüp, anlardan<a name="footnote1084"></a><sup><a href="#bookmark3002">1084</a></sup><sup></sup> dahi kırkar ellişer bin mikdârı asker ve mikdâr-ı kifâye hazîne ile imdâd olunmağla, asâkir-i mezkûre mahall-i muhârebeye karîb geldikleri söylenür idi. Lâkin biz anda iken kâr zâra şurû‘ları mesmû‘ olmadı.</span></p>
<h2><a name="bookmark393"></a><span class="font14" style="font-weight:bold;"><a name="bookmark3003"></a>Firâr-ı üserâ ez-zindân ve „azl-i Kethudây-ı Tersâne</span></h2>
<p><a name="bookmark3004"></a><span class="font14">Mahbes-i tengnây-ı Tersâne'de olan Malta esîrleri tedrîcî zindânı nakb ve lağımlar menfezinden yol bulup, otuz neferi leylen firâr ve bir neferi kesâfet-i cisim sebebiyle mazîk-ı lağım içinde kalup, râh-ı girîz bulamadığı ihbâr olunduğuna binâ‘en, Tersâne zâbitleri havf-i cezâ ile muztarib ü gamgîn ve her tarafa âdemler ta‘yîn ve ekserî Beyoğlu ve Istranca semtlerinde bulunup, tekrâr zindâna vaz‘ ve rahnedâr etdikleri mahall tahsîn olunmuşidi. Tersâne Ağası'nın leyl ü nehâr zindânı muhâfaza ehass-ı me‘mûriyyetinden iken, müsâmahası hakkında takrî‘ât-ı şedîdeyi îcâb eylediğinden gayri vardiyân-başıları dahi te‘dîb ve birkaç gün habs ile ta‘zîb olunup, ancak Tersâne ket-hudâlarının dahi bu ahvâle nezâreti olup, vukû‘ bulan keyfiyyetin şe’âmeti hâlâ Tersâne Kethudâsı olan Hüsâmeddîn Paşa'ya sirâyet ve işbu rebî‘ulevvel gurresinde<a name="footnote1085"></a><sup><a href="#bookmark3005">1085</a></sup><sup></sup> ‘azl ve mansıbı olan Midillü'ye nefy olunup, mansıbı ile Rodos Sancağı Mutasarrıfı ‘Osmân Paşa-zâde Ibrâhîm Paşa kesb-i rıfat eyledi.</span></p>
<h2><a name="bookmark394"></a><span class="font14" style="font-weight:bold;"><a name="bookmark3006"></a>Vürûd-i haber-i selâmet-i huccâc ve beyân-ı muhârebe-i Vâlî-yi Şâm ve Trablus bâ-„Urbân-ı Hicâz</span></h2>
<p><span class="font14">Bu sâl-i ferah-fâlde Emîru'l-hac nasb olunan Vezîr-i dilîr Çeteci ‘Abdullah Paşa, hazm ü ihtiyâta her cihetden ri‘âyet ile cem‘-i abtal-ı ricâl ve tertîb-i esbâb-ı ceng ü cidâl edüp, Şâm-ı şerîfden vaktiyle </span><span class="font14" style="font-weight:bold;">[M1 142] </span><span class="font14">hareket ve cânib-i Hicaz'a sevk-i necâyib-i ‘azîmet etmişidi. Tayy-ı mesâfât ve kat‘-ı mefâzât eyleyerek Medîne-i münevvere'ye cebhe-sây-ı vüsûl ve tesviye-i umûr-i Yesrib ile meşgul olup, o mahall-i hatîrden dahi fekk-i tınâb-ı ârâm ve Cüdeyde nâm mahalle darb-ı hıyâm etmişidi. Benî Harb Şeyhi olan ‘îyd bin Muzayyâd nâm şakı müttefikı olan A‘râb-ı beyâbânı hass ü igrâ ve huc-câc-ı Beyt-i Hudâ'nın emvâl ü eşyâlarını gâret içün başına cem‘ olmalarını inhâ edüp, hubb-i mâl ârâm-rubây-ı sabr u mecâlleri olup, fevc fevc cem‘iyyet-gâhına iltihâk ile darb-ı safka-i ittifâk ve güzergâh-ı huccâcda vâki‘ süguru kat‘ edüp, izhâr-ı fesâd ü şikâk eyleyecekleri ahbârı, Mîrü'l-hac Paşa tarafından istirâk olunup, </span><span class="font14" style="font-style:italic;">kad ağzere men enzere<a name="footnote1086"></a><sup><a href="#bookmark3007">1086</a></sup></span><span class="font14"><sup></sup> kavli mu‘teber tutulup, nush-âmîz mektûblar ile celb-i hâtırına dikkat ve mu‘tâd olan surreleri temâmen taraflarına teslîm olunacağı tahrîr ü işâret olunup, </span><span class="font14" style="font-style:italic;">derûn-i tîre-dilân kâbil-i nasîhat-nîst<a name="footnote1087"></a><sup><a href="#bookmark3008">1087</a></sup></span><span class="font14"><sup></sup> fehvâsınca bast olunan makalât-ı müfîdeden müte’essir olma-yup, muhârebeye meyl ü rükûn eyledikleri zâhir oldukda, </span><span class="font14" style="font-style:italic;">a„ti ileyhi temreten fe-in ebâ fe-cemreten<a name="footnote1088"></a><sup><a href="#bookmark3009">1088</a></sup></span><span class="font14"><sup></sup> me‘âli üzere Vezîr-i müşârun ileyh dahi askerini tertîb ü pîrâste ve top u zenbûreklerini ârâste edüp, her tarafdan üzerlerine hecme-endâz-ı celâdet ve top u tü-feng sadâlarıyla irâ’e-i hevl-i kıyâmet ve bir iki sâ‘at kadar şedâyid-i ceng müstemirr ve encâm-ı kâr kabâyil-i mezkûre ‘ikabdan nâfir-i zi‘âf-ı tuyûr gibi sahrây-ı bî-pâyâna müstenfir olduklarından fazla, hutâm-ı dünyâ talebiyle bu fesâda sebeb olan ‘îyd bin Muzayyâd ve iki nefer oğlu ve yirmi beş kadar meşâyih maktûl ve vâfiri mecrûh u mahzûl olup, firâra mecâli olmayanlar dâmengîr-i ‘afv ü emân ve isâ’ete ihsân kasdıyla cümlesi ‘atîk-ı tîg-i berrân kılınup, âminen ve sâlimen edây-ı menâsik-i hacc ve itmâm-ı levâzım-ı ‘acc ü secc kılındı. Maktûl Benî Harb Şeyhi'nin ‘ammi olan Hüza’ nâm şahs-ı savâb-dîd, Şerîf-i Mekke ile kabîle-i mezkûreye Şeyh nasb olunup, mu‘tâd olan surreleri bi't-temâm Mîr-i hac Paşa tarafından edâ ile kulûb-i kasiyeleri elâne vü temrîn ve anlar dahi fî-mâ-ba‘d ‘ahde vefâ ile hadlerini tecâvüzden<a name="footnote1089"></a><sup><a href="#bookmark3010">1089</a></sup><sup></sup> ittika edeceklerini mü’ekked bi'l-yemîn eylediler. Bu maslahat dahi fazl-ı Hak ile ber-vefk-i me’mûl peyveste-i mevki‘-i husûl olup, Mekke-i mükerreme'den ric‘at ü kufûl ve kat‘-ı menâzil ile Medîne'ye vusûl buldukları gün cum‘aya tesâdüf eylediğinden, ‘îd-i ekber ittihâz olunup, şöyle ki ehl-i Medîne ‘Urbân eşkıyâsından her bâr mutazarrır ve nehb ü garetleriyle hâlleri </span><span class="font14" style="font-weight:bold;">[M1 143] </span><span class="font14">mütekeddir olup, asker-i Padişahî kuvvetiyle bu def‘a şeml-i cem‘iyyetleri müteferrik ve bâ-husûs Harb Şeyhi ve oğullarının pelâs-pâre-i hayâtları derîde vü mütemezzık olduğundan, izhâr-ı sürûr u şâdmânî etdiklerinden başka, kavm-i mezkûrun ibâha-i emvâl-i Müslimîn ve hetk-i a‘râz-ı Mü’minîn etdiklerini beyân ile Şehinşâhî'den cezây-ı mâ-yelîkları icrâ olunup, fî-mâ-ba‘d huccâcın emniyyeti ve ebnâ-i sebîlin selâmeti husûle geldiği içün çâr-mezheb müftîleri hutbede elkab-ı Şâhâne'ye Gazî ilhâk olunmasını hu-tebâya tenbîh ile dört kıt‘a fetvâ i‘tâ ve yevm-i mezkûrda ol veçhile hutbe kırâ’et olunup, huccâc ve ehl-i Medîne du‘ây-ı bekây-ı ‘ömr-i Pâdişâhî'yi resîde-i küngüre-i mele’-i a‘lâ eylediler.</span></p>
<p><a name="bookmark3011"></a><span class="font14">Benî Sahr Şeyhi Ka‘dân Fâyiz nâm şakı dahi ‘âm-ı mâzîde nâyil olduğu mekâsib-i sahtın lezzeti dimâğında kalup, Cerde askerinin güzergâhı olan mahallerin neşîb ve firâzında kabîle ve a‘vânıyla müterassıd-ı fursat olmuşidi. Cerde Başbuğu Vezîr ‘Ab-durrahmân Paşa, bu sene-i mübârekede ‘âdetden ziyâde asker âmâde eyleyüp, Ma‘an menziline vardıkda, ‘Uneyze Şeyhi vesâtatıyla şakiyy-i merkum uzakdan surre taleb ve: “Ba‘zı ‘atîk surrelerimiz vardır, iktidârımız olur ise anı dahi isteriz” cevâbıyle îmây-ı fitne vü şegab edüp, her ne kadar berü tarafdan sûret-i mülâyemet irâ’e olunduysa huşûneti müzdâd ve semt-i felâha da‘vet olundukça izhâr-ı nahvet ü ‘inâd ve ‘âkıbet Tâbût Korusu nâm merhalede Cerde askerine sedd-i râh olmak içün sevâd-ı cem‘iyyetini gösterüp, Cerdeci Paşa bu hâli müşâhede etdiği gibi askeri cenge igrâ ve yarım sâ‘at zarfında eşkıyây-ı ‘Urbânı müzmahil ü ifnâ ve zemânıyla huccâca yetüşüp, kudûmünden kâfile-i hac istifâza-i hayât ve vuku‘ bulan nasr-ı ‘Azîz'den kesb-i meserrât eylediler. Bu haber-i behcet-eser şehr-i rebî‘ulevvelin beşinci günü<a name="footnote1090"></a><sup><a href="#bookmark3012">1090</a></sup><sup></sup> Der-i devlet-medâra vâsıl ve eşkıyâ-i ‘Urbân'dan ahz-ı sâr ü intikâm maslahatı hâsıl olup, Âsitâne ve sâyir memâlik-i İslâmiyye'de mevcûd ehl-i nüsük ü tâ‘at ve mu‘tekifân-ı zevâyâ-yı ‘ibâdet du‘ây-ı bekây-ı Şâhâne'ye muvâzabet eylediler.</span></p>
<h2><a name="bookmark395"></a><span class="font14" style="font-weight:bold;"><a name="bookmark3013"></a>Hânden-i Mevlid-i şerîf</span></h2>
<p><a name="bookmark3014"></a><span class="font14">Şehr-i mezkûrun on ikinci günü Sadrıa‘zam ve Şeyhulislâm ve Âsitâne'de ber-vech-i müsâferet ikâmet üzere olan vüzerây-ı ‘izâm ve sudûr-i kirâm ve ricâl ve ocağlu ve sâyir huzûrları mu‘tâd olan zevât Sultân Ahmed Câmi‘i'nde mevcûd bulundukları halde, Padişah-ı rub‘-meskûn debdebe ve zînet-i gûnâ-gûn ile rû-nümûn olup, kudûm-i Şâhâne'lerine </span><span class="font14" style="font-weight:bold;">[M1 144] </span><span class="font14">intızâr üzere olan bendegânı, tahrîk-i âb-rûy-i nevâziş ile mâliki re’sü'l-mâl-i istibşâr eylediler. Velâdet-i pür-sa‘âdet-i Seyyidü's-sakaleyni câmi‘ olan nazm-ı şerîf kırâ’etiyle hâzır olanlar iktisâb-ı feyz-i rûhânî ve isticlâb-ı safây-ı vicdânî etdikden sonra, meşâyih-i selâtîn va‘z u tezkîr ile terkık-i kulûb-i Mü’minîn edüp, du‘ây-ı Şâhâne ile hidmetlerin edâ ve mu‘tâd olan kürklerini iktisâ eyleyüp, Şehriyâr-ı İskender-haslet yine dârât ve tantana-i saltanat ile serây-ı behişt-âsâlarına ‘avdet buyurdular.</span></p>
<h2><a name="bookmark396"></a><span class="font14" style="font-weight:bold;"><a name="bookmark3015"></a>Havâdisât-ı müteferrika</span></h2>
<p><span class="font14">Donanma-yı hümâyun ‘avdetinde makâm-ı Sadâret'de olan vüzerây-ı ‘izâmın Tersâne-i ‘âmire'ye ‘azîmetleri mu‘tâd olduğuna binâ’en, evâsıt-ı şehr-i rebî‘ulevvelde<a name="footnote1091"></a><sup><a href="#bookmark3016">1091</a></sup><sup> </sup>Sadrıa‘zam ve bedr-i efham kapu halkıyla Tersâne'ye ‘azîmet ve Tersâne ricâli takbîl-i dâmen-i Âsafî'leriyle kesb-i behcet edüp, ba‘dehû Tersâne bağçesine rağbet ve ahşama dek ihtilâs-ı vakt-i râhat etdikden sonra Bâb-ı ‘âlî'ye ‘avdet eylediler.</span></p>
<p><span class="font14">Ziştovili Vezîr ‘Ali Paşa, mukaddemâ Kayim-makam bulunduğuna binâ’en, terfîh-i hâli mültezim-i Sadr-ı ‘âlî olup, şehr-i mezkûrun yirmi beşinci günü<a name="footnote1092"></a><sup><a href="#bookmark3017">1092</a></sup><sup></sup> Silistire'ye Vâlî nasb olunup, münhal olan Vidin Muhafızlığı ile Arnabud Ismâ‘îl Paşa tatrîb ve Yanya ve Delvine ve Burusa sancaklarıyla Vezîr Silahdâr Mehmed Paşa tatyîb olundu.</span></p>
<p><span class="font14">‘Ismetlü Zeyneb Sultân, Hidîv-i devrânı da‘vet ve serâyında tertîb-i ziyâfet edüp, vürûd-i nüvîd-i icâbet ‘akıbinde Harem derûnunda vâki‘ seng-i rikâbdan ârâm-gâh-ı Mülûkâne'leri olacak mahalle varınca ve seng-i rikâb-ı Cihân-tâb'dan serây meydânında vâki‘ çeşmeye karîb mahalle gelince kaldırım üzerine dîbây-ı rûmî ferş olunup, Şeh-riyâr-ı sütûde-hısâl dahi bi'd-devleti ve'l-ikbâl serây-ı müşârun ileyhe şeref-bahş-ı iclâl oldular. Takdîm-i nefâyis-i et‘ime ve icrây-ı levâzım-ı tekrime kılındıkdan sonra, bir zemân agâze-i hânendegân ile tefrîh-i hâtır ve bir zemân müşâhede-i bâzendegân ile tenvîr-i menâzır kılınup, seyr gayet ve sohbet nihâyet bulduğundan, Hidîv-i vâlâ-menkabet Serây-ı hümâyûna ‘avdet buyurdular.</span></p>
<p><span class="font14">Gümrük Emâneti, bir müddetden berü Ishak Ağa ‘uhdesinde iken, bundan akdem Hasekî Mustafa Ağa, sebeb-i zâhir ile Emânet-i mezkûreye zâfir olmuşidi. Ishak Ağa dahi mûmâ ileyhin isrine iktifâ ve rebî‘ulâhır selhinde Gümrük Emâneti hil‘atini iktisâ eyledi.</span></p>
<p><span class="font14">Sâbıka Sadrıa‘zam Kethudâsı Ebûbekir Efendi, aktâr-ı Mısrıyye'de vâki‘ ba‘zı mehâm tesviyesi ‘unvânıyle bundan akdem me‘mûr olup, Der-i devlet'den kasd-ı is-tib‘âdı ma‘lûm olmamak içün </span><span class="font14" style="font-weight:bold;">[M1 145] </span><span class="font14">yedine verilen menşûr-i Şâhâne'de: “Me’mûr olduğun mesâlih hıtâm bulduğu sâ‘at Âsitâne'ye ‘avdet edesin” me’âli mestûr kılınmışi-di. Mısır'a vardığı gibi maslahatı tekmîl etdiyse dahi istîzânda âhar me‘mûriyyet ve yâhud başka mahalde ikamet mülâhazasın edüp, yedinde olan emr-i şerîf me‘âlini sened ittihâzıyla Mısır'dan hareket ve Trablusşam tarafına vusûlünü vâlîsi tahrîr ü işâret ve hakkında tahrîk-i silsile-i şefekat etmişidi. Müşârun ileyhin tahrîrâtı Rikâb-ı hümâyûn'a ‘arz olunup, lâ ve ne‘am cevâbı zuhûr etmeden Iznik'e vusûlü haberi resîde-i sâmi‘a-i hümâyûn olup, bilâ-izn ‘avdetiyçün Iznik'de ikameti irâde ve bu mazmûnda tarafına fermân firistâde olundu. Musul Vâlîsi ‘Abdulcelîl-zâde Vezîr Hüseyin Paşa, irtihâl-i dâr-ı beka eylediği ma‘rûz-i südde-i a‘lâ kılınup, nâsıye-i hâlinde âsâr-ı necâbet be-dîdâr olan mahdûmu Mehmed Emîn Bey'e, Mîr-i mîrânlık ile Eyâlet-i Musul ihsân olunup, sevret-i dâ‘ireleri ibka ve mürdeleri bu cihetle ihyâ olundu. Müteveffâ-yı müşârun ileyh behredâr-ı ‘ilm ü kemâl ve yeke-tâz-ı meydân-ı ceng ü cidâl sâhib-i re‘y ü tedbîr, mâlik-i talâkat-i lisân ve hüsn-i ta‘bîr olup, Musul muhâsarasında Nâdir Şâh ile vuku‘ bulan muhârebâtda ibrâz-ı merdânegî vü celâdet, ve evbâş-ı Kızılbaşın her yürüyüşünde ikdâm-ı himmet ve lâşeleriyle hendekleri memlû eylediği vâsıl-ı derece-i sıhhatdir. Encâm-ı kâr Şâh-ı güm-kerde-i râh-ı hâyib ü hâsir, Musul üzerinden ref-i bâr-ı sıklet ve semt-i müsâlemeye rağbet edüp, çok geçmeden ‘akd-i musâlaha ve terk-i mükâfeha et-mişidi. Bundan başka Vâlî olduğu memleketlerde neşr-i ‘adl ü dâd ve himâyet-i ‘ibâd-ı za‘îfül-eyâd edüp, müddet-i Vezâret'inde zulmünden bâkî ve cevrinden şâkî mesmû‘ olmamışdır.</span></p>
<p><a name="bookmark3018"></a><span class="font14">Mevâlî-yi Devriyye'den Galata Pâyesi olan Torun Mehmed Efendi'nin ‘ilmine hürmet ve hâline merhamet kasdıyla devr u teselsülden tahlîs ve Mahrec olarak Filibe Kazâsı tarafına tevcîh olunup, bu imtiyâz ancak zâtına tahsîs olundu.</span></p>
<h2><a name="bookmark397"></a><span class="font14" style="font-weight:bold;"><a name="bookmark3019"></a>Vefât-ı Sadr-ı esbak Nâyilî „Abdullah Paşa Vâlî-yi Cidde</span></h2>
<p><span class="font14">Müşârun ileyh Mısır tarafından Cidde'ye râhî ve bender-i mezkûr karargâhı ol-dukdan sonra mevsim-i hac hulûl edüp, tavâf-ı Beytullâhi'l-harâm me‘mûliyle Cidde'den birkaç sâ‘at infisâlinde hastalanup, dâr-ı bekaya irtihâl eylediği Şerîf-i Mekke'ye ihbâr olunup, cenâzesini istikbâl ve Harem-i şerîfe getürüp, Bi‘r-i Zemzem kurbunda gasl ve levâzım-ı sâyiresin ikmâl ve yedi kerre Beyt-i şerîfi </span><span class="font14" style="font-weight:bold;">[M1 146] </span><span class="font14">tavâf etdirdikden sonra ezvâc-ı tâhirâtdan Hadîcetü'l-kübrâ radıyallâhü anhânın muhâzî-yi kabr-i şerîfinde ihzâr olunan lahde idhâl eyledi.</span></p>
<p><span class="font14">Müşârun ileyh Dâvud-paşa mahallesinde sâkin bir merd-i sâlihin sulbünden zuhûr edüp, yirmi beş târîhinde<a name="footnote1093"></a><sup><a href="#bookmark3020">1093</a></sup><sup></sup> Dîvân kalemine müdâvemet ve </span><span class="font14" style="font-style:italic;">men sebete nebete<a name="footnote1094"></a><sup><a href="#bookmark3021">1094</a></sup><sup></sup></span><span class="font14"> kâ‘idesine ri‘âyet ve Yeni-kapu Mevlevî-hânesi'nde seccâde-nişîn-i reşâdet olan Peçevîli ‘Ârif Ahmed Efendi'nin şeref-i sıhriyyeti ile tahsîl-i mâye-i yümn ü bereket etmişidi. Dâyimâ du‘âsını celb ü igtinâm ve tahsîl-i rızâsını nukave-i merâm eyleyerek tahsîl-i ‘ilm ü edebe sarf-ı evkat ve Nâyilî mahlası ile âsârı pesendîde-i erbâb-ı kemâlât olup, kırk üç târîhinde<a name="footnote1095"></a><sup><a href="#bookmark3022">1095</a></sup><sup></sup> Beylikçi'ye Kîsedâr ve kırk dokuzda<a name="footnote1096"></a><sup><a href="#bookmark3023">1096</a></sup><sup></sup> Beylikçilik mesnedinde karâr ve Re‘îsülküttâb olan el-Hâc Mustafa Efendi'nin hüsn-i terbiyesiyle kesb-i iştihâr etmişidi. Ordu-yi hümâyûn Âsitâne'ye geldikde, Beylikçilik ile Teşrîfâtçılığı cem‘ edüp, murûr-i<a name="footnote1097"></a><sup><a href="#bookmark3024">1097</a></sup><sup> </sup>ezmân ve kurûr-i hidsân ile defâtir-i Teşrîfât berhem-zede-i habt ü halel olup, ıslâh u tenkıhi ‘uhdesine havâle olunmağla, mesâyil-i teşrîfâtı ahsen-i nesak üzere tebvîb ve verdiği nizâm her tarafından tasvîb olunup, hatt-ı hümâyûn ile tevşîh ve </span><span class="font14" style="font-style:italic;">ilâ mâ-şâ’allâh<a name="footnote1098"></a><sup><a href="#bookmark3025">1098</a></sup></span><span class="font14"><sup></sup> hükmü cârî olmak me’âli nass-ı hatt-ı şerîfde tasrîh ve el-hâletü hâzihî derdest olan defâtir, eser-i himmeti ve ahlâfının medâr-ı dâniş ü dirayetidir.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
<p><span class="font9">6</span></p>
</div><br clear="all">
<p><span class="font14">Altmış senesi zilka‘desinde</span><span class="font10">1 </span><span class="font14">Re’îsülküttâb ve altı sene mikdârı o câh-ı ‘azîzü'l-menâl<a name="footnote1099"></a><sup><a href="#bookmark3026">1099</a></sup><sup></sup> ile mahsûd-i emsâl ü etrâb olup, altmış yedi muharreminde<sup>34</sup> Defterdâr-ı Şıkk-ı Evvel ve altmış sekiz şa‘bânında<a name="footnote1100"></a><sup><a href="#bookmark3027">1100</a></sup><sup></sup> Sadâret-i ‘uzmâ ile mübeccel ve doksan bir gün murûrunda ‘azl ve nefy ile mükedder ve altmış dokuzda<a name="footnote1101"></a><sup><a href="#bookmark3028">1101</a></sup><sup></sup> ıtlâk ile mübeşşer ve der-‘akab Kandiye Eyâleti, müşârun ileyhe müyesser olup, yetmiş târîhinde<a name="footnote1102"></a><sup><a href="#bookmark3029">1102</a></sup><sup></sup> Selânik ihsân olun-muşiken, yetmiş birde<a name="footnote1103"></a><sup><a href="#bookmark3030">1103</a></sup><sup></sup> Silahdâr Mehmed Paşa fevtinden Cidde Sancağı mahlûl olduğunu istimâ‘ ve Cidde'ye talebkâr olduğunu vükelây-ı devlete ismâ‘ edüp, tıbk-ı iltimâsı üzere Cidde tevcîh olunmuşidi.</span></p>
<p><a name="bookmark3031"></a><span class="font14">Bâlâda tahrîr olunduğu vech üzere dâr-ı âhirete zâmile-bend-i sefer, o mahall-i nûrânîyi makarr eyledi. Müteveffây-ı müşârun ileyh fazl ü hüner ile mümtâz ve şîme-i sadâkatle ser-efrâz izâ‘a-i evkâtdan müctenib ve ‘ale'd-devâm edeb u kemâli müktesib olup, riyâsetinde ‘Avnî Efendi'ye </span><span class="font14" style="font-style:italic;">Vassâf Târîhi'ni<a name="footnote1104"></a><sup><a href="#bookmark3032">1104</a></sup></span><span class="font14"><sup></sup> bi't-temâm okudup, dersinden sâyir küttâb dahi müstefîd ve el-yevm ‘ayb ‘add olunan sıfat-ı kemâl o târîhlerde </span><span class="font14" style="font-weight:bold;">[M1 147] </span><span class="font14">ne derecelerde memdûh olduğu bu keyfiyyetden zâhir ü bedîddir.</span></p>
<h2><a name="bookmark398"></a><span class="font14" style="font-weight:bold;"><a name="bookmark3033"></a>Fürûht-kerden-i Mukata„ât-ı Haremeyn</span></h2>
<p><span class="font14">Mukâta‘ât-ı mezkûre bundan akdem Defterdâr-ı<a name="footnote1105"></a><sup><a href="#bookmark3034">1105</a></sup><sup></sup> Şıkk-ı Evvel Ahmed Efendi ma‘rifetiyle tâliblerine fürûht olunup, senevî fâizi mesârıf-ı ‘âdiyesi ihrâcından sonra bin kîseye bâliğ olup, hazîneye vaz‘ olunduğu ânifen zikr ü beyân olunmuşidi. Yetmiş iki senesine<a name="footnote1106"></a><sup><a href="#bookmark3035">1106</a></sup><sup></sup> mahsûben Mukâta‘ât-ı mezkûre Defterdâr-ı vakt Halîmî Efendi ma‘rifetiyle müzâyede ve ba‘de inkıtâ‘i'r-regabât tâliblerine ilzâm olunup, kemâ fi'l-evvel mu‘tâd olan mesârıfâtı fürû-nihâde olundukda, iki bin kîse fazlası zuhûr ve Def-<a name="bookmark3036"></a>terdâr-ı mûmâ ileyhin bu hidmeti makbûl-i Şehriyâr-ı kâmilü'ş-şu‘ûr olduğundan<a name="footnote1107"></a><sup><a href="#bookmark3037">1107</a></sup><sup></sup>, fer-ve-i semmûr ile kesb-i irtiyâh u hubûr eyledi.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
<p><span class="font9">6</span></p>
<p><span class="font9">7</span></p>
<p><span class="font9">8</span></p>
</div><br clear="all">
<div>
<p><span class="font9">9</span></p>
<p><span class="font9">10</span></p>
</div><br clear="all">
<h2><a name="bookmark399"></a><span class="font14" style="font-weight:bold;"><a name="bookmark3038"></a>Vuku„-i harîk</span></h2>
<p><a name="bookmark3039"></a><span class="font14">Rebî‘ulâhırın yirmi ikinci sebt gicesi<a name="footnote1108"></a><sup><a href="#bookmark3040">1108</a></sup><sup></sup> sâ‘at beşde iken, Nahilbend Mahallesi'nde harîk zuhûr edüp, etrâfa şerâre-feşân-ı dehşet olarak Çatladı-kapu ve Küçük Ayasofya'yı ve Sultân Ahmed Bîmâr-hânesi etrâfını ve Kadırga meydânını ifnâ-kerde-i sûziş ü hirkat eyleyüp, fazl-ı Hakk yâver ve etrâf ü eknâf inkıtâ‘ıyla intıfâ müyesser olup, hidmet-i itfâda bulunanların gûşiş ü gayretleri manzûr-i Pâdişâh-ı kerem-güster olmağla, ancak harîkde bulunan ortalara tevzî‘ olunmak içün yirmi bin guruş ‘atıyye ihsân ve o makule harâret-i meşakkatle bî-tâb ü tüvân olanlar şerbet-i hoşgüvâr-ı ‘âtıfet-i Pâdişâh-ı zemân ile seyrâb<a name="footnote1109"></a><sup><a href="#bookmark3041">1109</a></sup><sup></sup> ü reyyân kılındı.</span></p>
<h2><a name="bookmark400"></a><span class="font14" style="font-weight:bold;"><a name="bookmark3042"></a>İhrâc-ı<a name="footnote1110"></a><sup><a href="#bookmark3043">1110</a></sup></span><span class="font14"><sup></sup> </span><span class="font14" style="font-weight:bold;">mevâcib</span></h2>
<p><a name="bookmark3044"></a><span class="font14">Cumâdelûlânın on altıncı salı günü<a name="footnote1111"></a><sup><a href="#bookmark3045">1111</a></sup><sup></sup> bir kıst mevâcib ihrâcıyla ‘umûmen Kapu kulları mazhar-ı kerem-i Hâkânî ve Danimarka Elçisi ‘avdet-nâmesini almak içün ‘ate-be-yi Şâhâne'ye vaz‘-ı pîşânî eyledi.</span></p>
<h2><a name="bookmark401"></a><span class="font14" style="font-weight:bold;"><a name="bookmark3046"></a>İnşây-ı anbarhâ der-Tersâne</span></h2>
<p><span class="font14">Âsitâne-i sa‘âdet'te temekkün eden nüfûsun eyyâm-ı şitâda akvât-ı yevmiyyeleri içün bir mikdâr zehâyir iddihârı, zarûriyyâtı vakitden ‘add olunduğuna binâ‘en, tâyife-i habbâzân sayf tertîbâtından ve sâyir tedârüklerinden vâfir hınta anbarlarında iddihâr ve eyyâm-ı şitâyı bu vechile idâre vü imrâr ederler idi. Yüz otuz târîhinde<a name="footnote1112"></a><sup><a href="#bookmark3047">1112</a></sup><sup></sup> kesret-i<a name="footnote1113"></a><sup><a href="#bookmark3048">1113</a></sup><sup></sup> nüfûs yevmen fe-yevmen terakki ve beher yevm sekiz bin kîle zehâyire zarûret ilcâ ve şitâ içün iddihâr olunan hubûbât vefâ etmeyerek müzâyaka bi't-tab‘ iktizâ etmişidi. Evâhir-i Saltanat-ı Ahmed Hânî'de yedi sekiz anbarlar Tersâne-i ‘âmire'de inşâ ve vaktiyle Bahri sefîd Rumeli taraflarından üç yüz bin kîle hınta mübâya‘a ve zikr olunan anbarlara teşhîn ü imlâ olunur idi. Ancak </span><span class="font14" style="font-weight:bold;">[M1 148] </span><span class="font14">bu tedârük dahi mûcib-i ittisâ‘ olmayup, vakt be-vakt muzâyaka rû-nümâ olduğu, ma‘lûm-i Pâdişâh-ı Felâtûn-ârâ olmağla, yüz bin kîleye mütehammil üç kıt‘a anbar inşâsına dahi irâde-i ‘aliyye cereyân edüp, fi'l-hâl binâsına mübâşeret ve fî akrabi'l-eyyâm tekmîliyle def‘-i muzâyaka vü zarûret olundu.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
<p><span class="font9">6</span></p>
<p><span class="font9">7</span></p>
</div><br clear="all">
<h2><a name="bookmark3049"></a><span class="font14" style="font-weight:bold;"><a name="bookmark402"></a><a name="bookmark3050"></a>Me’mûriyyet-i „Abbâs Efendi ve Mîrahûr-i Evvel be-cânib-i Mısır</span></h2>
<p><a name="bookmark3051"></a><span class="font14">Öteden berü Mısr-ı Kahire tarafından mu‘ayyen olan irsâliye hazînesi beher sene vakt ü zemânıyla Der-devlet-medâra gelüp, teslîm-i Hazîne-i ‘âmire olunmak ve Hare-meyn-i şerîfeyne müretteb olan gılâl dahi bilâ-noksan mahallerine gönderilmek lâzım iken, birkaç seneden berü ümerây-ı Mısrıyye izhâr-ı bagy ü şikak ve bu mürettebâtı başlarında olan haşerât-ı nâsa infâk edüp, ba‘zı ‘ilel-i bâride îrâdı ile hazînenin nısfı derecesini ahyânen Âsitâne'ye îsâl ve gılâl-i Haremeyn'in dahi rub‘-i mürettebini envâ‘-ı cevr ü eziyyetle Haremeyn'e irsâl ve ol dahi ekle sâlih olmayup, hass ü hâşâk ile mâ-lâ-mâl olduğu zevâhir-i ahvâlden istidlâl olunduğundan tevbîhi mutazammın bundan akdem cümlesine hıtâben ısdâr-ı misâl-i lâzimü'l-imtisâl olunmuşidi. Bu tehdîdât sebebi ile yetmiş senesinde ancak on üç bin erdeb gılâl-i mağşûş ib‘âs ve bu def‘a dahi envâ‘-ı ekâzîb ihdâs eylediklerinden fazla Mîrü'l-hâcc-ı Mısır olan Keşkeş Hüseyin Bey bilâ-sebeb Mekke-i mükerreme'de izhâr-ı şûr u şegab edüp, Şerîf-i Mekke'yi ‘azl ve yerine âharı vasl etmek cesâreti gibi emr-i ‘azîme iktihâm ve haddini tecâvüz eylediği o taraf-dan ‘arz u i‘lâm olunup, bu makûle bâgılerin cezây-ı mâ-yelîkları icrâ olunmak bâbında müte‘addid fetvâ verilüp, ibtidây-ı emrde taraf-ı Saltanat'dan dirâyet-mend meb‘ûslar ile habâyây-ı zamâyir-i fâsideleri istikşâf olunmak istihsân olunup, şöyle ki, zimmetlerinde ictimâ‘ eden iki senelik temâmen ve<sup>1</sup> üç senelik bekayâ hazîneleri ve Rıdvân Kethudâ, Hulvânı'nın bakıyyesi olan bin kîseyi ve Haremeyn-i şerîfeyne müretteb olan kırk sekiz bin erdeb gılâli irsâl etmezler ise ve Mısır vülâtını me‘lûf oldukları şa‘bede ile medyûn çıkarup, kemâ fi's-sâbık rencîde ederler ise berren ve bahren üzerlerine asâkir-i vâfire ta‘yîn ve verilen fetvâ mûcebince cerîde-i hayâtdan nâmları terkin olunacağı, hatt-ı hümâyûn ile müveşşah evâmir-i celîlede tasrîh u tebyîn olunup, cihet-i itâ‘atin selâmetini taraf-ı şer‘-i enverden beyân içün ‘ulemây-ı a‘lâmdan birinin me‘mûriyyeti dahi sa-vab-dîd-i erbâb-ı re‘y-i sedîd olmağla, bu hatb-ı ehemm bu defa İstanbul Pâyesi verilen ‘Abbâs Efendi'nin gerden-i himmetine ta‘lîk </span><span class="font14" style="font-weight:bold;">[M1 149] </span><span class="font14">ve Mîrahûr-i Evvel Mustafa Ağa ve Ocak-ı ‘âmire tarafından Seksoncu Pâyesi verilen Mustafa Ağa, mûmâ ileyhe terfîk olundu.</span></p>
<p><span class="font14" style="font-weight:bold;">İrsâl-i teşrîfât be-cânib-i Vâlî-yi Şâm ve Trablus</span></p>
<p><span class="font14">Şâm Vâlîsi ve Mîrü'l-hâc olan Vezîr Çeteci ‘Abdullah Paşa'nın beyne'l-Haremeyn vukû‘ bulan celâdeti ve eşkıyây-ı ‘Urbân'a kuvve-i kahire-i saltanatı irâ‘e ile semt-i itâ‘ate delâleti ve Cerdeci bulunan Vezîr ‘Abdurrahmân Paşa'nın dahi ‘Urbân'a galibiy-yeti, sebeb-i inşirâh-ı derûn-i Pâdişâhî olup, hidmetleri mûcib-i şâbâş ü tahsîn ve mesâ‘î-yi meşkûreleri bâ‘is-i hezâr âferîn olduğunu şâmil başka başka taraflarına hatt-ı hümâyûn ve teşrîfât-ı mülâtafet-makrûn irsâliyle şevk u himmetleri efzûn kılındı.</span></p>
<h2><a name="bookmark404"></a><span class="font14" style="font-weight:bold;"><a name="bookmark3052"></a>İ„dâm-ı ba„zı eşkıyây-yı „Arab der-havâlî-yi Şâm</span></h2>
<p><a name="bookmark3053"></a><span class="font14"><a name="bookmark3054"></a>Geçen senelerde bi-kazâ‘illâhi Te‘âlâ huccâca târî olan perişanlık sebebi ile havâlî-yi Şâm'da mütemekkin Benî Sahr ve ‘Uneyze ve Benhân kabîleleri huccaca i‘ânet ve yollarda delâlet<a name="footnote1114"></a><sup><a href="#bookmark3055">1114</a></sup><sup></sup> etmek lâzım iken, pesmândegân-ı kâfile-i huccâcı anlar dahi bir tarafdan nehb ü gâret ve envâ‘-ı eziyyet ile bî-huzûr u râhat eyledikleri, Şâm Vâlîsi Çeteci Vezîr ‘Abdullah Paşa'nın tahkıkâtından olmağla, o makûle ızrâr-ı zu‘afây-ı hâcca ictisâr edenleri ahz ve ser-i nuhûset-eserlerin kat‘ ile mazarratların def‘ lâzime-i hâlden olduğuna binâ‘en, mahsûs âdemler irsâl ve eşkıyây-ı merkûmeyi vâhiden ba‘de vâhidin ele getürüp, istîsâl ve ser-i maktû‘ların Âsitâne-i sa‘âdet'e irsâl eyledi.</span></p>
<h2><a name="bookmark405"></a><span class="font14" style="font-weight:bold;"><a name="bookmark3056"></a>İmdâd-ı cenâb-ı Pâdişâhî be-Vâlî-yi Şâm ve Trablus ve havâdisât-ı sâyire</span></h2>
<p><span class="font14">Müşârun ileyhin tarîk-ı hâcda olan mesârıfı resîde-i derece-i gâyet ve me‘mûr olduğu hidmet, muhtâc-ı kesret-i i‘ânet olduğuna binâ‘en, bu def‘a taraf-ı hümâyûndan müşârun ileyhe beş yüz kîse in‘âm ve Trablus Vâlîsi dahi umûr-i Cerde'yi ru‘yetde ih-timâm eylediğinden, mikdâr-ı vâfî meblağ ile ol dahi mazhar-ı lutf-i Pâdişâh-ı enâm oldu.</span></p>
<p><span class="font14">Saka-başılar ‘an-asl teberdârân gürûhundan olup, rızâya muhâlif hareketleri vâsıl-ı sem‘-i hümâyûn ve bundan böyle mu‘temed hasekîlere tefvîzi irâde-i ‘aliyyeye makrûn olup, bu sâl-i meyâmin-iştimâlde teberdârân gürûhu o hidmet-i şerîfeden mehcûr ve hasekiyân bu teşrîf ile mesrûr oldu.</span></p>
<p><span class="font14">Hayâtî-zâde Mehmed Efendi, Üsküdar Kazâsı'yla nâyil-i ni‘met-i zindegânî ve sâbıkâ Kehhâl-başı Müstakım-zâde, Galata Mevleviyyeti ile reh-yâb-ı vâdî-yi kâmrânî oldu.</span></p>
<p><span class="font14">Hazîne Kethudâlığı'ndan nâyil-i rütbe-i Vezâret olan Hotin Muhâfızı Halîl Paşa, terk-i dâr-ı garûr ve ‘azm-i ‘arsagâh-ı yevm-i nüşûr eyledi. Müşârun ileyh fart-ı cûd </span><span class="font14" style="font-weight:bold;">[M1 150] </span><span class="font14">ü sehâ ile Ma‘an bin Zâyide'nin şöhretini şikest ve kesret-i bezl ü infâk ile Hâtem'in kadrini pest eyleyüp, îrâd-ı tabî‘îsinin vefreti ne mahalde bulunsa medâr-ı refâhiyyeti olduğundan başka hüner ü edebden dahi hisseyâb ve dârât ü ihtişâm-ı Vezâret'de mahsûd-i ekfâ vü etrâb idi.</span></p>
<p><span class="font14">Âsitâne-i sa‘âdet'de ber-vech-i tekâ‘üd mukım ve muvâzıb-ı du‘ây-ı sâhib-i dîhîm olan Vezîr Koca Bekir Paşa, mütecâviz-i râdde-i tis‘în ve yevmen fe-yevmen muntazır-ı yevm-i yakın olduğuna binâ‘en, bu hılâlde şîrâze-i nüsha-i vücûdu, dest-i Hâdimü'l-lezzât ile guseste<a name="footnote1115"></a><sup><a href="#bookmark3057">1115</a></sup><sup></sup>-târ-ı fenâ ve verkâ-yı bâlâ pervâz-ı rûhu evcgîr-i semt-i semâ oldu.</span></p>
<p><a name="bookmark3058"></a><span class="font14">Müşârun ileyh ‘an-asl ‘Alâ’iyye sükkânından ve dâyiresi dâru'l-feyz-i insânî ve nazar-ı ‘âtıfeti, hâcet-revâ-yı erbâb-ı emânî olan Gü l Yûsuf Efendi'nin akrıbasından olup terbi-ye-i mûmâ ileyh ile kesb-i te‘ayyün ü iştihâr ve devr-i Ahmed Hânî'de, Gümrükçü ve Çavuş-başılık ile nâmdâr olmuşidi. Sadr-ı vakt bulunan İbrâhîm Paşa, sâhib-i terceme-nin tavrına dil-dâde ve Vezâret'le çırâğ olunmasını irâde edüp, taraf-ı Pâdişâhî'den hay-siyyeti bi'l-müşâfehe tecribe vü ihtibâr ve Vezâret'e sezâvâr görülüp, otuz dört târîhinde<a name="footnote1116"></a><sup><a href="#bookmark3059">1116</a></sup><sup> </sup>Cidde'ye Vâlî ve birkaç sene ârâmdan sonra Tevliyyet-i Mısr-ı Kahire ile kadri ‘âlî kı-lınmışidi. Ba‘dehû mükerreren Cidde ve Mısır ve Mora ve Bosna'da icrâ-yı hükûmet ve Deryâ Kapudanlığı'yla iktisâb-ı şeref ü rif‘at edüp, Mora'da vakf-ı müstevfâ ile bir câmi‘ binâ ve Cidde-i ma‘mûre'de dahi bir mekteb ve bir sebîl ve Kıbrıs'da çeşmeler inşâ ve sâyir mahallerde dahi eser-i hayrı bedîdâr ve vücûh-ı birre mâyil bir vezîr-i nâmdâr idi.</span></p>
<h2><a name="bookmark406"></a><span class="font14" style="font-weight:bold;"><a name="bookmark3060"></a>İ„dâm-ı Mîralay-ı Çorum</span></h2>
<p><a name="bookmark3061"></a><span class="font14">Sâbıka Çorum Alaybeyisi Feyzullah, bundan akdem erbâb-ı tîmârın bilâ-mûcib tîmârlarını âhara ‘arz ile mûcib-i gadr olduğundan gayri, hânedân-ı Çorum'dan bir mazlûmu ehl-i ‘örfe si‘âyet ve katline delâlet eylediği vâsıl-ı sem‘-i evliyây-ı devlet olmağla, Alaybeylik'den ‘azl olunup, mutasarrıf olduğu nân-pâresi dahi âhara tevcîh olunmuşidi. Bu harâretle merkum Âsitâne'ye gelüp, birkaç defa ‘arz-ı hâl ve ta‘cîzden hâlî olmadığı içün diyâr-ı âhara nefy olunup, bir-takrîb ‘ıkal-i celâdan<a name="footnote1117"></a><sup><a href="#bookmark3062">1117</a></sup><sup></sup> reh-yâb ve Âsitâne-i sâ‘âdet'e iyâb ile kemâ-kân derd-i ser-i ricâl-i bâb olduğundan gayri, sû-be-sû güzergâh-ı Pâdişâhî'yi cüst ü cû ve yevmen mine'l-eyyâm Pâdişâh-ı enâm tebdîlen Üsküdar'a ‘azîmet ve merkum dahi </span><span class="font14" style="font-style:italic;">ke'l-bâhisi „an hatfihi bi-zalfihi<a name="footnote1118"></a><sup><a href="#bookmark3063">1118</a></sup><sup></sup></span><span class="font14"> mefhûmu<a name="footnote1119"></a><sup><a href="#bookmark3064">1119</a></sup><sup></sup> üzere Üsküdar'a şitâb ü sür‘at ve mukabele-i hümâyûnda hetk-i perde-i edeb </span><span class="font14" style="font-weight:bold;">[M1 151] </span><span class="font14">ve nân-pâresini taleb ve bir takrîb güzergâh-ı hümâyûndan tecnîb olunduysa dahi taraf-ı âhar-dan bedîd ve isâ‘et-i sâbıkasın tecdîd ile mazhar-ı gazab-ı Padişâh-ı bâhirü't-te‘yîd olup, fi'l-hâl şem‘-i hayatı itfâ ve cezây-ı mâ-yelîkı icrâ olundu. Maktûl-i mezbûrun oğlu Kadri Efendi dahi muharrik ve müfsid bir şahıs olup, sefer-i sâbıkda Sipâh Kâtibi bulunmak takrîbi ile Sipâh tâ‘ifesini igvâ ve Bazarcık'da tevlîd-i şûr u gavga edüp, o dahi kantara-i pederden güzer ve maktûlen sûy-i âhirete sefer eyledi.</span></p>
<h2><a name="bookmark407"></a><span class="font14" style="font-weight:bold;text-decoration:underline;"><a name="bookmark3065"></a>„Azl-i Hân-ı Kırım</span></h2>
<div>
<p><span class="font14">Ülke-i Kırım'da Hân olan Halîm Gi&lt;ây</span></p>
</div><br clear="all">
<div>
<p><span class="font14">hilm-i ifrât ile ma‘rûf ve rehâvet ü</span></p>
</div><br clear="all">
<p><span class="font14">betâ‘etle mevsûf olduğundan gayri, ahdâs-ı evlâd ü ahfâdını o tarafa dâyir menâsıbda istihdâm ve merkumlar dahi rey‘ân-ı şebâb ve ‘adem-i tecribe-i hatâ vü savâb iktizâsıy<a name="bookmark3066"></a>la, semt-i lehv ü taraba ıtlâk-ı zimâm edüp, giderek bu gaflet îrâs-ı fesâd ü mazarrat ve müsta‘idd-i fitne olan Nogay tâ’ifesine sebeb-i hal‘-ı ribka-i itâ‘at olup, Boğdan memleketinin bir kıt‘asını nehb ve o havâlîden bi'l-külliyye emniyyet-i nâsı selb eyledikleri ma‘lûm-i hümâyûn olduğundan ‘azl ve Arslan Girây yerine vasl olunmuşidi. Müşârun ileyh Kırım'a ‘azîmet içün hâzır olmuşiken, kabâyil-i Tatar o tarafda ictimâ‘ ile Kırım Hânlığı'na Arslan Girây'ın birâderi Kırım Girây'ı ihtiyâr ve Der-i devlet-medâra ‘arz ve mahzar tesyâr eylediklerine binâ‘en, teskîn-i fitne-i Tatar kasdıyla Hânlık müşârun ileyhden sarf olunup, muhtârları olan Kırım Girây'a ihsân ve memleket-i Boğdan'dan garet olunan eşyâ bi't-temâm istirdâd olunmak içün ısdâr-ı emr-i ‘âlişân kılındı.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
</div><br clear="all">
<h2><a name="bookmark408"></a><span class="font14" style="font-weight:bold;"><a name="bookmark3067"></a>Habs-i Voyvoda-i Eflak</span></h2>
<p><a name="bookmark3068"></a><span class="font14">Kostantin Voyvoda, Eflak memleketi re‘âyâsına zulm ü te‘addî ve mu‘tâddan zâyid mâl tahsîline tesaddî eylediğinden gayri, cânib-i mîrîye deyni vâfir ve edâda mumâtalası zâhir olduğundan Yedikulle'de mahbûs ve hayâtından me‘yûs olmuşiken, deynini edâ ile kayd-ı habsden rehâ oldu.</span></p>
<h2><a name="bookmark409"></a><span class="font14" style="font-weight:bold;"><a name="bookmark3069"></a>Tevcîh-i Mîr-i mîrânî be-Defterdâr-ı sâbık</span></h2>
<p><a name="bookmark3070"></a><span class="font14">Ber-vech-i tekerrür Defterdârlık mesnedine tasaddur eden Ahmed Efendi, ba‘de'l-‘azl hânesinde ikamet ve verây-ı estâr-ı gayb ü kümûndan zuhûr eyleyecek şîve-i kadere havâle-i nigâh-ı dikkat etmişidi. Bu esnâda mûmâ ileyhe ba‘zı kusûr isnâd ve Mîr-i mîrânlık ile ‘Alâ‘iyye'ye ib‘âd olundu.</span></p>
<h2><a name="bookmark410"></a><span class="font14" style="font-weight:bold;"><a name="bookmark3071"></a>Ba„zı havâdis</span></h2>
<p><span class="font14">Sâbıka Silahdâr-ı Şehriyârî İbrâhîm Bey, bâlâda zikr olunduğu vech üzere maskat-ı re‘si olan Ahısha'ya nefy olunmuşidi. Mûmâ ileyh hakkında mütemeyyizân-ı Enderûn, tahrîk-i </span><span class="font14" style="font-weight:bold;">[M1 152] </span><span class="font14">silsile-i ‘afv ü ihsân ve merrât-ı<a name="footnote1120"></a><sup><a href="#bookmark3072">1120</a></sup><sup></sup> niyâzlarında sûret-i müsâ‘ade nü-mâyân olunup, İznikmid'de ikameti içün ısdâr-ı fermân kılındı.</span></p>
<p><span class="font14">Silahdâr-ı Şehriyârî iken ber-vech-i teka‘üd visâde-i râhata tevessüd eden Boşnak Hüseyin Ağa'nın sâyir ricâl-i devlet gibi hıdemâtda istihdâm olunarak âzmâyiş-i umûr eylemesi, havâlî-gerd-i zamîr-i Şehinşâhî olduğuna binâ‘en, Cumâdelâhıre evâyilinde<a name="footnote1121"></a><sup><a href="#bookmark3073">1121</a></sup><sup> </sup>Kapucular Kethudâlığı'yla dilşâd ve beş on günden sonra ba‘zı etvâr-ı şütür-gürbesi<a name="footnote1122"></a><sup><a href="#bookmark3074">1122</a></sup><sup> </sup>vâsıl-ı sem‘-i Şehriyâr-ı vâlâ-nijâd olup, fi'l-hâl ‘azl ve Edirne'ye ib‘âd<a name="footnote1123"></a><sup><a href="#bookmark3075">1123</a></sup><sup></sup> olundu.</span></p>
<p><span class="font14">Kayseriyyeli Yazıcı Îbrâhîm Efendi, sâhib-i servet ü yesâr ve Surre Emâneti'ne min külli'l-vücûh sezâvâr olmağla, Cumâdelâhıre'de<a name="footnote1124"></a><sup><a href="#bookmark3076">1124</a></sup><sup></sup> mûmâ ileyh Surre Emîni nasb u ta‘yîn ve mes‘ûlâtı-ı ‘âdiyesi teshîl ü tehvîn olundu.</span></p>
<p><span class="font14">Nisvân tâyifesinin ziyy ü reftârda olan harekât-ı nâ-hemvârları vakt be-vakt inzi-cârlarını müstevcib olup, bu def‘a dahi sâbıklarda olduğu gibi tenbîhât-ı ‘ekîde ile mezbûrelere<a name="footnote1125"></a><sup><a href="#bookmark3077">1125</a></sup><sup></sup> ta‘yîn-i hudûd ve men‘-i irâ‘e-i vücûh u hudûd kılınup, mesîrelerden men‘ ve mevzı‘-i töhmet olan mahallerden pây-i tecâvüzleri kat‘ olundu.</span></p>
<p><span class="font14">Sâbıka Dârü's-sa‘âde Ağası Yazıcısı Mehter-zâde ‘Ali Efendi'nin Kum-kapu kur-bunde muhterik olan hânesini ‘amele hafr eder iken, tahte'l‘arz bir mikdâr altûn zuhûr eylediği Bâb-ı ‘âlî'ye ihbâr ve Defterdâr Efendi'ye buyuruldu ısdâr olunup, Baş-bakıkulu Ağa'yı irsâl ve nakd-i mezkûru getürüp, hazîneye idhâl eyledi.</span></p>
<p><a name="bookmark3078"></a><span class="font14">Hanya Sancağı, Vezîr Kâmil Ahmed Paşa'ya ve Îç-il Sancağı, sâbıka Mar‘aş Vâlîsi Vezîr Dîbâcı Îbrâhîm Paşa'ya ve Mar‘aş Eyâleti, sâbıka Înebahtı Mutasarrıfı Mîr-i mîran'dan Mısrî Ahmed Paşa'ya evâsıt-ı Cumâdelâhıre‘de tevcîh olunup, Nakıbü'l-eşrâf Şerîf Mehmed Monla Efendi dahi târîh-i mezkûrda ‘azl-i nâgeh-zûhûr ile müked-der ve Nekabet mansıb-ı celîli Îdrîs-zâde Mehmed Efendi'ye müyesser oldu.</span></p>
<h2><a name="bookmark411"></a><span class="font14" style="font-weight:bold;"><a name="bookmark3079"></a>İhsân-ı Vezâret be-Mîr-i mîrân-ı Trabzon</span></h2>
<p><a name="bookmark3080"></a><span class="font14">Memleket-i mezbûra ehâlîsi ‘an-asl huşûnet ü ru‘ûnetle meşhûr ve — </span><span class="font14" style="font-style:italic;">Kulun kula ne borcu var?”</span><span class="font14"> kelâmı her bâr lisanlarında mezkûr olduğundan gayri, ednâ behâne ile hedm-i binâ‘illâh bîşeleri ve mekr ü fesâd hulâsa-i endîşeleri olup, bu esnâda ‘utuvv<a name="footnote1126"></a><sup><a href="#bookmark3081">1126</a></sup><sup></sup> ü istikbârları resîde-i derece-i kemâl ve te‘dîb ü gûşmâlleri lâzım-ı hâl olduğundan, Mîr-i mîrandan Canikli Süleymân Paşa üzerlerine taslît </span><span class="font14" style="font-weight:bold;">[M1 153] </span><span class="font14">ü havâle ve o makule serd-hevâ-yı ru‘ûnet olanları i‘dâm u izâle edüp, fukarâ-yı memleketi te‘mîn ve hidmeti mûcib-i tahsîn olduğundan başka leyl ü nehâr dâg-ı ber dil-i hasret olduğu rütbe-i Vezâret'le kadri terfî‘ ve ol bâbda ısdâr-ı tevkı olundu.</span></p>
<h2><a name="bookmark412"></a><span class="font14" style="font-weight:bold;"><a name="bookmark3082"></a>Velâdet-i Hibetullah Sultân</span></h2>
<p><span class="font14">Îşbu recebü'l-ferdin on beşinci günü<a name="footnote1127"></a><sup><a href="#bookmark3083">1127</a></sup><sup></sup> sulb-i pâkîze-sirişt-i Cihândârî'den </span><span class="font14" style="font-style:italic;">yehebü limen yeşâ ’ü inâsen<a name="footnote1128"></a><sup><a href="#bookmark3084">1128</a></sup><sup></sup></span><span class="font14"> mısdâkı üzere bir duhter-i sa‘d-ı ahter zînet-bahş-ı mehd-i vücûd ve kımât</span><span class="font10">1</span><span class="font14">-ârâ-yı minassa-i şuhûd olup, o sultân-ı hurşîd-tal‘at ve nâhîd-terbiye Hibe-tullâh ismiyle tesmiye olunup, yedi gün yedi gice Âsitâne-i sa‘âdet ve havâlîsinde icrây-ı resm-i şehr-âyin fermûde-i Pâdişâh-ı Îskender-temkîn olduğuna binâ’en, münâdîler mecma‘-i nâs olan mahallerde i‘lân-ı beşâret ü tehânî ve iblâğ-ı hükm-i mutâ‘-ı Cihânbânî eylediler. Sultân-ı müşârun ileyhânın velâdetine vâfir târîhler söylenüp,</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
</div><br clear="all">
<p><span class="font14">Binde bir vâkî‘ olur böyle dilârâ târîh</span></p>
<p><span class="font14">(</span><span class="font4">^.j<sup>15</sup> b^<sup>J</sup> 4;^ jjb^ £*'j &nbsp;&nbsp;“-^î-!</span><span class="font14">)</span></p>
<p><span class="font14">Oldu kevne tarab-âver<a name="footnote1129"></a><sup><a href="#bookmark3085">1129</a></sup><sup></sup> Hibetullâh Sultân (</span><span class="font4">jlkU ^1 </span><span class="font4" style="font-weight:bold;font-variant:small-caps;">â-a</span><span class="font14"> jj ^j^ &lt;b^ ^^jl)</span></p>
<p><span class="font14">Sadrıa‘zam Râgıb Paşa'nın eser-i kalemi olup;</span></p>
<p><span class="font14">‘Ömr ü ikbâlle geldi Hibetullâh Sultân (</span><span class="font4">jlkl^ 4)1 </span><span class="font4" style="font-weight:bold;font-variant:small-caps;">â-a ^jJS</span><span class="font4"> 4)Çîl j ^«^</span><span class="font14">)</span></p>
<p><span class="font14">târîhi dahi Tevfîk Efendi merhûmun zâde-i tab‘ıdır.</span></p>
<p><span class="font14">Sultân-ı müşârun ileyhânın velâdetinden otuz kırk gün mukaddem ihtiyâten hâzır bulunmalarıyçün bezistân kethudâlarına keyfiyyet ifâde olunup, dükkânlarında âvîze ve sâyir tecemmülât-ı donanmayı<a name="footnote1130"></a><sup><a href="#bookmark3086">1130</a></sup><sup></sup> âmâde ve şehr-âyin erbâbından olan sâyir ricâl ve ocak ağaları dahi tedârüklerin biribirinden ihfâ ile semt-i nüvîd-i beşârete dervâze-i sâmi‘aların küşâde etmişler idi. Zuhûr-i velâdet-i pür-beşâret cümleye ma‘lûm oldukda, bây ü gedâ hâllerine göre der u dervâzelerin pür-nakş u nigâr ve gicelerde îkad-ı şumû‘ u kanâdîl ile şeb-i târı mânend-i nehâr eylediler. Her kûşede sadây-ı tabl ü sûrnâ ve her tarafda nevây-ı çeng ü şeştâ safâ-bahş-ı kulûb-i pîr ü bernâ olup, şu‘bede-bâzân-ı<a name="footnote1131"></a><sup><a href="#bookmark3087">1131</a></sup><sup> </sup>Sâmirî-hırfet, izhâr-ı sanâyi‘-i garîbetü'l-eşkâl ile hûş-rübây-ı nev‘-i insanî ve rakkasân-ı mütenâsibü'l-a‘zâ tahrîk-i endâm-ı dilkeş-hırâm ile dil-i mürdegân-ı enâma ifâza-i rûh-i sânî ve her hâne dâr-ı sûr ve her dükkân beytü's-sürûr olup, kayid-i hüzn ü gam reh-peymây-ı diyâr-ı ‘adem ve ceyş-i şevk u tarab asker-i cevr ü elem üzerine ref‘-i ‘alem edüp, milket-i derûn-i hücûm-i sipâh, gussa vü endûhdan sâlim ve vücûd-i ‘âlem zât-ı sürûr ile kayim oldu. Recebü'l-ferdin yirmi birinci günü<a name="footnote1132"></a><sup><a href="#bookmark3088">1132</a></sup><sup></sup> Sadr-ı vâlâ-kadr tarafından i‘mâl olunan gehvâre-i zerrîn ve mücevher hâzır u âmâde ve Kethudâ Bey ile </span><span class="font14" style="font-weight:bold;">[M1 154] </span><span class="font14">Enderûn-i hümâyûn'a firistâde olunup, Ağa-yı mûmâ ileyh Dârü's-sa‘âde Ağası tarafına <a name="bookmark3089"></a>gelüp, pây-i mehdi telsîm ve Ağa-yı müşârun ileyhe teslîm ve ol dahi mahalline takdîm eyledi. Serây-ı hümâyûn'da dahi tertîb-i levâzım-ı sürûr u şâdî kılınup, hâne-i hâssa ve kilâr ve seferli dâ’ireleri âvîze-i süreyyâ-peyker ve envâ‘-ı zer ü zîver ile tezyîn olunduğundan başka, Topkapu ve İncüli ve Ağa Bağçesi köşkleri ve Bâbü's-sa‘âde ve Orta-kapu ve sâyir mahaller nümûne-nümây-ı nigâr-hâne-i çîn ve bâ-husûs Bâb-ı hümâyûn ittısâlinde zerdûz<a name="footnote1133"></a><sup><a href="#bookmark3090">1133</a></sup><sup></sup> bir kıt‘a sâyebân nasb ve ‘İmâret dîvârından serây meydânına doğru iki yüz mikdârı ve Bâb-ı hümâyûn derûnundan Bâbü's-sa‘âde'ye varıncaya dek dört yüz mikdârı meş‘aller nücûm-i sâtı‘a ve büdûr-i lâmi‘a gibi nûr-pâş-ı ‘âlem ve kapu araları billûr âvîzeler ve bî-hisâb kandîller ve yemîn ü yesârda şem‘dânlı birkaç yüz kebîr ü sagîr endâm âyîne temâşâsı mûcib-i indifâ‘-ı gam olduğundan gayri, Paşa-kapusu dahi reng-âmîz kandiller ve heyâkil-i garîbe ve temâsîl-i ‘acîbe ile ârâste olunmuş âvîzeler ile zînet-yâb ve bâ-husûs derûn u bîrûnu kanâdil-i muhtelifetü'l-elvân ile nigârında bir câmi‘-i latîf ihtirâ‘ olunup, tarh-ı dil-firîbi hayret-resân-ı ezhân-ı uli'l-elbâb olup, hâti-me-i eyyâm donanmada olan esnâf alayları dahi tertîb ü tanzîm ve her sınıf hirfeti iktizâsına göre alay gösterüp, du‘ây-ı Şâhâne'yi bârgâh-ı ulûhiyyete takdîm eylediler. Bundan sonra deniz donanması dahi tenbîh olunup, sallar üzerinde suver-i ‘acîbe îcâd ve envâ‘-ı bahrî ve püskürme ve çarh-ı felek resminde masnû‘ nev-peydâ fişekler ma-hal-be-mahal îkâd olunup, her ocağ bir gîce icrây-ı san‘at ile donanmaya gayet verildiğinden başka, bu meserretden hisse-mend olmaları zımnında Memâlik-i mahrûse vülât ü hükkâmına neşr-i evâmir ve işâ‘a-i beşâyir kılındı.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
</div><br clear="all">
<h2><a name="bookmark413"></a><span class="font14" style="font-weight:bold;"><a name="bookmark3091"></a>İhrâc-ı Surre-i hümâyûn</span></h2>
<p><a name="bookmark3092"></a><span class="font14">Mâh-ı recebü'l-ferd evâsıtında<a name="footnote1134"></a><sup><a href="#bookmark3093">1134</a></sup><sup></sup> Haremeyni'ş-şerîfeyn'e beher sâl irsâli mu‘tâd olan Surre-i hümâyûn ihrâc olunup, Emîn nasb olunan Yazıcı-yı esbak Kayseriyyeli İbrâhîm Efendi'ye teslîm ve ol dahi birkaç gün umûrunu ru’yet içün Üsküdar'da mukim olup, maslahatını tetmîm ‘akabinde ol-savb-ı şeref-evbe ruhsây-ı cebhe-i ta‘zîm oldu.</span></p>
<h2><a name="bookmark414"></a><span class="font14" style="font-weight:bold;"><a name="bookmark3094"></a>Tezvîc-i Hanım Sultân be-Nûri Bey</span></h2>
<p><span class="font14">‘Âyişe Sultân-ı ‘aliyyetü'ş-şân hazretlerinin </span><span class="font14" style="font-weight:bold;">[M1 155] </span><span class="font14">kerîme-i muhteremeleri Rukayye nâm Hânım Sultân'ın dâyire-i saltanat müntesiblerinden birine tezvîc olunması lâyih-i hâtır-ı Şehinşâhî olup, Hâcegân-ı Dîvân-ı hümâyûn'dan Haremeyn Mütevellîsi Lâle-zâde Nûri Bey bu devlete sezâ ve şeref-i karâbete revâ görülüp, evâhır-ı recebde mîr-i mûmâ ileyh müşârun ileyhâya ‘akd ü tezvîc ile tenşît u tefrîc<a name="footnote1135"></a><sup><a href="#bookmark3095">1135</a></sup><sup></sup> olundu.</span></p>
<h2><a name="bookmark415"></a><span class="font14" style="font-weight:bold;"><a name="bookmark3096"></a>Tevcîhât-ı vüzerây-ı „izâm</span></h2>
<p><a name="bookmark3097"></a><span class="font14"><a name="bookmark3098"></a>Âsitâne-i sa‘âdet'te bast-ı kâlîçe-i ârâm ve sâye-i hemâvâye-i Şehinşâhî'de huzûr u râhat ile şâd-kâm olan Vezîr Silahdâr Mehmed Paşa, âhır-i recebde<a name="footnote1136"></a><sup><a href="#bookmark3099">1136</a></sup><sup></sup> Rumeli Eyâleti'yle hurrem ve selefi Gürcü Mehmed Paşa, Vidin Muhâfızlığı ile mükerrem olup, sâbıka Vidin Muhâfızı Vezîr Arnabud İsmâ‘îl Paşa'ya, Avlonya sancağları ihsân ve Kapudân-ı sâbık Vezîr Mehmed Paşa, Yanya Sancağı'yla ferhân kılındı.</span></p>
<h2><a name="bookmark416"></a><span class="font14" style="font-weight:bold;"><a name="bookmark3100"></a>İhrâc-ı mevâcib-i kısteyn</span></h2>
<p><a name="bookmark3101"></a><span class="font14">Dergâh-ı ‘âlî mülâzımı olan tavâyif-i askerînin iki kıst mevâcibleri işbu şa‘bân-ı şerîfin yirminci günü<a name="footnote1137"></a><sup><a href="#bookmark3102">1137</a></sup><sup></sup> tertîb olunan dîvân-ı şâmihu'l-erkânda kabzına me‘mûrlara teslîm ve yirmi beşinci gün maslahat-ı devr tetmîm olunup, Silahdâr Ağa vesâtatıyla şeref-vürûd olan teşrîfât, Sadr-ı ‘âlî-kadrı nâyil-i meserrât eyledi.</span></p>
<h2><a name="bookmark417"></a><span class="font14" style="font-weight:bold;"><a name="bookmark3103"></a>„Azl-i Kethudây-ı Sadr-ı „âlî</span></h2>
<p><span class="font14">Sadrıa‘zam Kethudâsı olan Hamza Hâmid Efendi, rehâvet ve te‘ennî ile şöhretgîr ve ba‘zı mühimmât-ı devlet karîn-i ‘ukde-i te‘hîr olduğu ma‘lûm-i Sadr-ı müşterî-tedbîr olup, </span><span class="font14" style="font-weight:bold;">[mısra]„:</span></p>
<p><span class="font14">Ve küllü mus‘adetin yevmen se-tenhadir<a name="footnote1138"></a><sup><a href="#bookmark3104">1138</a></sup><sup></sup></span></p>
<p><span class="font14">mefhûmunca şehr-i mezkûrun yirmi altıncı günü<a name="footnote1139"></a><sup><a href="#bookmark3105">1139</a></sup><sup></sup> ‘azl ve hânesinde ikamet ve du‘ây-ı devâm-ı Pâdişâhî'ye muvâzabet eyledi. Yeniçeri Kâtibi olan Subhî-zâde ‘Abdullah Efendi'nin gonçe-i ümmîdi nesîm-i subh-i emânî ile şüküfte vü handân ve fecr-i sâdık-ı bahtı meşrik-ı ikbâlden dırahşân olup, yevm-i mezkûrda Kethudâlık mesned-i refî‘i ile tebcîl ve kafesî destârları dülbend-i emîrâneye tebdîl ve münhal olan Yeniçeri Kitâbe-ti'ne, Subhî el-Hâc Mehmed Efendi tavsîl olundu.</span></p>
<p><span class="font14">Oldu Subhî-zâde ‘Abdullah Efendi Kethudâ</span></p>
<p><span class="font4">(1J^S’ ^Jû3l ^Lçp oj|J </span><span class="font4" style="font-style:italic;">^<sup>&gt;</sup>^^<sup>&gt;</sup> S^</span><span class="font4">j9</span></p>
<p><span class="font14">târîhi Defterdar Halîmî Efendi'nin zâde-i tab‘ıdır.</span></p>
<h2><a name="bookmark418"></a><span class="font14" style="font-weight:bold;"><a name="bookmark3106"></a>Me’mûr-şüden-i Eyâlet-i Sivas ve Erzurum be-hudûd-i Lezgi</span></h2>
<p><a name="bookmark3107"></a><span class="font14"><a name="bookmark3108"></a>Tâyife-i Lezgi eğerçi ehl-i İslâm'dan olup, ancak ne Devlet-i ‘aliyye'ye itâ‘at ve ne hem-hudûd oduğu İranîyân'a teba‘iyyet edüp, mutlaku'l-‘inân ve gayr-i mahkûm ve ih-tilâs-ı fursat eylediklerinde, sügür-i tarafeyne îsâl-i gezend ede geldikleri emr-i meczûm olup, bu esnâda serhadd-i Hâkânî re‘âyâsına zulm ü te‘addî ve ba‘zı mevâşî sevkıyle nehb ü gârete tesaddî eyledikleri, vülât-ı etrâf inhâsıyla ma‘lûm-i evliyây-ı devlet ve emr-i muhâfazaya </span><span class="font14" style="font-weight:bold;">[M1 156] </span><span class="font14">dikkat muktezây-ı mecârî-yi siyâset olduğuna binâ‘en, hıfz-ı sügûr ve def‘-i şurûr irâdesiyle Sivas ve Erzurum eyâletleri o taraflara me‘mûr ve memleket-i İran'a adem-i tecâvüzleri bâbında ısdâr-ı menşûr kılındı.</span></p>
<h2><a name="bookmark419"></a><span class="font14" style="font-weight:bold;"><a name="bookmark3109"></a>Havâdisât-ı müteferrika</span></h2>
<p><span class="font14">Şıkk-ı Sânî olan Göynüklü Ahmed Efendi, müsinn ü ihtiyâr ve yüz yaşını<a name="footnote1140"></a><sup><a href="#bookmark3110">1140</a></sup><sup></sup> müte-câviz bir pîr-i emekdâr olup, bu esnâda hulûl-i ecel-i mev‘ûdiyle vefât ve mansıbı ile mülakkab Sâlih Efendi kesb-i hayât eyledi.</span></p>
<p><span class="font14">Enderûn-i hümâyûn'dan muhrec Hattât ‘Abdî Efendi, Şıkk-ı Sâlis Defterdârı nasb olunmuşiken, ol dahi çok geçmeden terk-i hayât-ı müste‘âr ve ‘Ârifî dâmâdı Süleymân Bey, mansıb-ı mezkûr ile ihrâz-ı mâye-i mesâr eyledi.</span></p>
<p><span class="font14">Tüvângerân-ı zemâneden Haleb Kethudâsı demekle ‘arîf Mustafa Ağa, bir müd-detden berü meflûc u nahîf ve bu esnâda rûh-i latîfi âzâde-i<a name="footnote1141"></a><sup><a href="#bookmark3111">1141</a></sup><sup></sup> cism-i kesîf olup, </span><span class="font14" style="font-weight:bold;">[mısra]„:</span></p>
<p><span class="font14">Kad yecma‘u'l-mâle gayra âkilihi<a name="footnote1142"></a><sup><a href="#bookmark3112">1142</a></sup></span><span class="font14" style="font-style:italic;"><sup> </sup></span><span class="font14">mefhûmunca<a name="footnote1143"></a><sup><a href="#bookmark3113">1143</a></sup><sup></sup> sarf ü bezlinden lerze-nâk olduğu emvâl ve tuhaf-ı gûnâ-gûn dâhil-i dârü'l-hizâne-i hümâyûn oldu.</span></p>
<p><span class="font14">Mukâta‘ât-ı cesîmeden Duhân Gümrüğü, bundan akdem ba‘zı kimselerin ber-vech-i mâlikâne ‘uhdelerinde olup, eşiddâ‘-i mültezimîn yed-i vâhidden iltizâm ile vâfir mâl tahsîl ü igtinâm ve ashâb-ı mukâta‘anın bedel-i iltizâmları ve mîrîsi verildikden sonra taraflarına kati çok meblağ kaldığını ve taraf-ı mîrîden ba‘zı mu‘temidân-ı devlete ilzâm olunduğu hâlde mîrîye nef‘-i ‘azîm terettüb eyleyeceğini ba‘zı erbâb-ı istîfâ ifâde vü i‘lâm eylediğine binâ‘en, sevkinde mazarrat ve ashâb-ı mukâta‘aya hasâret olmadığından gayri, Beytü'l-mâl-i Müslimî'ne sebeb-i kesret olduğu mütehakkak olduğundan nizâmına mübâşeret ve ashâb-ı mukâta‘anın hisselerine göre mu‘acceleleri bi't-temâm cânib-i mîrîden i‘tâ ve cümlesi irzâ olundukdan sonra Gümrük-i mezbûr, Sultân Kethu-dâsı ‘Ali Ağa'ya ber-vech-i emânet tefvîz olunup, senevî hâsılâtdan fi'l-hakîka vâfir mal istihsâl ve umûr-i mühimmeye sarf içün hazîne-i Sultânî'ye idhâl olundu.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
</div><br clear="all">
<p><a name="bookmark3114"></a><span class="font14">Müstevlî-yi mülk-i İran olan Nâdir Şâh<a name="footnote1144"></a><sup><a href="#bookmark3115">1144</a></sup><sup></sup> tarafından ba‘de'l-musâleha Devlet-i ‘aliyye'ye ba‘zı tuhaf ü nevadir tertîb ü ihdâ ve Hânân-ı İrân'dan Mustafa Hân ile Bağ-dâd'a vusûlü, Bağdâd Vâlîsi Vezîr Süleymân Paşa tarafından inhâ olunup, Hân-ı mezkûrun Âsitâne'ye îsâli esbâbına teşebbüs üzere iken, Nâdir Şâh defîn-i hâk-i siyâh ve Mustafa Hân dahi hedâyâyı terk ve ‘Acem diyârına doğru rû-be-râh olmuşidi. Bu esnâda hedâyâ keyfiyyeti </span><span class="font14" style="font-weight:bold;">[M1 157] </span><span class="font14">Vezîr-i müşârun ileyh tarafından tekrâr zebân-âver-i tezkâr ve Âsitâne-i sa‘âdet'e isticlâbı husûsu sûret-i istîzânda iş‘âr olunduğuna binâ‘en, irsâline dâyir emr-i hümâyûn sudûr ve ol dahi hedâyâ-yı mezkûreyi mashûben bi's-selâme Selâm Ağası'yla ma‘rûz-i ‘atebe-i Şehriyâr-ı vakur etmişidi. Zikr olunan hediyye kavâyimi, zeheb-i hâlisden masnû‘ ve ba‘zı mahallerine elmâs ve sâyir cevâhir mevzû‘ olunmuş Taht-ı Tâvûsî nâm neşîmenden<a name="footnote1145"></a><sup><a href="#bookmark3116">1145</a></sup><sup></sup> ve ba‘zı tefârîk-ı ‘Acem'den ‘ibâret idi.</span></p>
<h2><a name="bookmark420"></a><span class="font14" style="font-weight:bold;"><a name="bookmark3117"></a>„Azl ü nasb-ı Sadr-ı Rûm ve tevcîhât-ı sâ’ire<a name="footnote1146"></a><sup><a href="#bookmark3118">1146</a></sup></span><span class="font14"><sup></sup></span></h2>
<p><span class="font14">Sadâret-i Rumeli'ye revnak-ı iclâl olan Mîrzâ-zâde Mehmed Sa‘îd Efendi, müd-det-i ‘örfiyyesin ikmâl ve şa‘bânü'l-mu‘azzamın yirmi yedinci günü<a name="footnote1147"></a><sup><a href="#bookmark3119">1147</a></sup><sup></sup> Karabekir Efendi-zâde ‘Osmân Efendi, o câh-ı bülend ile iktisâb-ı re‘sü'l-mâl-i âmâl eyledi.</span></p>
<p><span class="font14">Mekke-i mükerreme Kazâsı, yetmiş üç muharreminden sâbıka Mısır Kadısı Meh-med Emîn Efendi'ye ve Medîne-i münevvere Kazâsı, târîh-i mezkûrdan sâbıka Edirne Kadısı ‘Osmân Efendi'ye ve Kuds-i şerîf Kazâsı, yetmiş iki şa‘bânından<a name="footnote1148"></a><sup><a href="#bookmark3120">1148</a></sup><sup></sup> zabt etmek üzere Galata Pâyesi olup, sâbıka Bağdâd Kadısı ‘İffet Mustafa Efendi'ye ve İzmir Kazâsı, es-Seyyid Mehmed Ganim Efendi'ye ve Yenişehir-i Fenâr sâl-i mezkûr ramazânından Müftî-zâde Ahmed Efendi'ye ve Halebü'ş-şehbâ, târîh-i mezkûrdan Medhî-zâde ‘Abdurrahîm Efendi'ye ve Mısr-ı Kahire, Akkermânî Mehmed Efendi'ye ve Edirne, Yahyâ-zâde Mehmed Efendi'ye tevcîh ü ‘inâyet ve sâbıka Âmid Kadısı Re‘îs-zâde ‘Abdulkadir Efendi ve Fetvâ Emîni Bekir Efendi, Edirne Pâyesi'yle masdar-ı nevâziş ü rağbet olup, Re‘îsü'l-etıbbâ bulunanlara dahi ba‘zan tarîkçe ikrâm-ı mesbûku'l-misl olduğuna binâ‘en, el-yevm Hekim-başı bulunan Kâtib-zâde Mehmed Refî‘ Efendi, maz-har-ı lutf-i Pâdişâhî ve Anadolu Pâyesi'yle müftehir u mübâhî oldu.</span></p>
<div>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
</div><br clear="all">
<h2><a name="bookmark421"></a><span class="font14" style="font-weight:bold;"><a name="bookmark3121"></a>Mübâhase-i „ilmiyye der-huzûr-i hümâyûn</span></h2>
<p><a name="bookmark3122"></a><span class="font14"><a name="bookmark3123"></a>Şehriyâr-ı bî-müdânî dâme fî kilâ’eti's-Samedânî hazretlerinin ‘ilm-i şerîfe rağbetleri zâyid ‘ani'l-vasf ve istimâ‘-ı mebâhis-i nakliyye vü ‘akliyyeye meyl ü rükûnları vâreste-i îzâh u keşf olduğuna binâ‘en, ramazân-ı şerîfde huzûr-i hümâyûnlarında Tefsîr-i Kâdî'den birkaç âyet kırâ‘et<a name="footnote1149"></a><sup><a href="#bookmark3124">1149</a></sup><sup></sup> ve bir mukarrir ve beş nefer tâlib sûretinde ‘ulemâ cem‘iyyet ile ifâza-i feyz ü bereket eylemeleri irâde buyurulup, Fetvâ Emîni Ebûbekir Efendi mukarrirliğe intihâb ve müderrisîn-i kirâm ve ‘ulemây-ı a‘lâmdan Nebîh Meh-med Efendi ve Serây Hocası Hamîdî Mehmed Efendi </span><span class="font14" style="font-weight:bold;">[M1 158] </span><span class="font14">ve Şeyhulislâm Müfettişi İdrîs Efendi ve Müzellef Mehmed Efendi ve Konevî Ismâ‘îl Efendi, tâlib menzilinde istishâb olunup, huzûr-i Şâhâne'de ictimâ‘ etmeleriyle, — </span><span class="font14" style="font-style:italic;">Yâ eyyühellezîne âmenû kûnû kavvâmîne bi'l-kıst<a name="footnote1150"></a><sup><a href="#bookmark3125">1150</a></sup><sup></sup>”</span><span class="font14"> âyet-i şerîfesini mukarrir-i mezkûr ahsen-i ta‘bîr ile tefsîr ve yenâbî‘-i ‘ulûmunu tefcîr edüp, beyne'l-‘ulemâ ‘araz-ı gayr-i müfârik olan hased ü istib-dâd iktizâsıyla, Müzellef Efendi ve İdrîs Efendi mu‘âraza<a name="footnote1151"></a><sup><a href="#bookmark3126">1151</a></sup><sup></sup> vü mücâdeleye kıyâm ve her biri cevâb-ı müskit ile ilzâm ve ‘akîb-i meclisde her birine yüzer altûn in‘âm olunup, ilâ hâze'l-ân bu ‘âdet-i hasene ber-devâm ve giderek izâfât-ı efrâd-ı ‘ulemâ ile teksîr-i cihât ikrâm kılınup, mebde-i hayr olan Şehriyâr-ı enâmın sahâyif-i hasenâtına nâ-guncây-ı havsala-i erkam olacak sevâb yazılacağı tahkık-kerde-i hâss u ‘âmmdır.</span></p>
<h2><a name="bookmark422"></a><span class="font14" style="font-weight:bold;"><a name="bookmark3127"></a>İ„dâm-ı Yûsuf Kethudâ ve tevcîh-i Selânik</span></h2>
<p><a name="bookmark3128"></a><span class="font14">‘Osmân Paşa-zâde Vezîr Ahmed Paşa'ya hâl-i hayâtında Kethudâ ve ba‘de'l-vefât mahdûmu Mîr-i mîrân Mehmed Paşa'ya dahi o hidmetle kesb-i ihtisâs ü intimâ eden Yûsuf<a name="footnote1152"></a><sup><a href="#bookmark3129">1152</a></sup><sup></sup> Ağa'nın mukaddem ve mu‘ahhar nezd-i devletde mütehakkak olan isâ‘eti kabil-i ‘afv olmadığına binâ’en, şevvâlin gurresinde<a name="footnote1153"></a><sup><a href="#bookmark3130">1153</a></sup><sup></sup> merkum i‘dâm ve ser-i maktû‘u nihâde-i ‘ibretgâh-ı enâm kılındı.</span></p>
<h2><a name="bookmark423"></a><span class="font14" style="font-weight:bold;"><a name="bookmark3131"></a>Tebrîk-i „Îd-i fıtr</span></h2>
<p><a name="bookmark3132"></a><span class="font14">Rûz-i fîrûz-rûze hadd-i gayete resân ve leyletü'l-‘îd cümle erkân-ı Devlet-i ebed bünyân serây-ı behcet efzây-ı Pâdişâhî'de müctemi‘ olup, takbîl-i dâmân-ı Hidîvî-devrân ile cezlân oldular.</span></p>
<h2><a name="bookmark424"></a><span class="font14" style="font-weight:bold;"><a name="bookmark3133"></a>İhrâc-ı Donanma-yı hümâyûn</span></h2>
<p><span class="font14">Şevvâlü'l-mükerremin beşinci günü<sup>6</sup> Donanma-yı hümâyûn'un ihrâcı musammem olmakdan nâşî, Sadrıa‘zam ve Şeyhulislâm Efendi ve sâyirleri Yalı-köşküne râhî ve <a name="bookmark3134"></a>muntazır-ı kudûm-i Pâdişâhî olmuşlar idi. Dâver-i zemân ve Hâkân-ı Ferîdûn-tüvân dahi kasr-ı mezkûre pâ-nihâde-i şevket ü şân olduklarında, Kapudan Paşa vârid ve mu‘tâd olan kürkünü telebbüs ile zirve-i cebel-i rıfate mütesâ‘ıd olup, bir iki gün Kabataş semtinde ikâmet ve Bahr-i Sefîd cânibine ‘azîmet eyledi.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
<p><span class="font9">6</span></p>
</div><br clear="all">
<h2><a name="bookmark425"></a><span class="font14" style="font-weight:bold;"><a name="bookmark3135"></a>Vukü„-i tevcîhât</span></h2>
<p><a name="bookmark3136"></a><span class="font14">Şevvâlin dördüncü günü<a name="footnote1154"></a><sup><a href="#bookmark3137">1154</a></sup><sup></sup> resm-i devlet üzere tevcîhât vâki‘ olup, Sadâret-i ‘uzmâ Kethudâlığı, mutasarrıfı Subhî-zâde ‘Abdullah Efendi'ye ibkâ ve Riyâset-i küttâb hid-meti, Şâtır-zâde Kâşif Emîn Efendi ‘azlinden Dilâver Ağa-zâde ‘Ömer Efendi'ye ve Çavuş-başılık, zu‘amâdan Mustafa Ağa'ya müceddeden tevcîh olunup, sâyir hademe-i bâb ibkâ olundu. Şıkk-ı Evvel Defterdârlığı, Halîmî Mustafa Efendi'ye ve Sânî ve Sâlis mutasarrıflarına ibkâ ve Defter Emâneti, el-Hâc Mehmed Râkım Efendi'ye ve Büyük Rûznâme, Re‘îs-i esbak el-Hâc ‘Abdî Efendi'ye ve Baş-muhâsebe, İbrâhîm </span><span class="font14" style="font-weight:bold;">[M1 159] </span><span class="font14">Efendi'ye; Şehr Emâneti, Kayseriyyeli ‘Ali Efendi'ye; Tersâne Emâneti, Sıdkı Mustafa Efendi'ye tevcîh olunup, Matbah Emâneti ibkâ ve Arpa Emâneti, Mehmed Efendi'ye tevcîh ve Anadolu Muhâsebeciliği, Koca Bekir Bey'e ibkâ olundu. Süvârî Mukâbeleci-liği, Muhsin-zâde Ahmed Bey'e; Haremeyn Muhâsebeciliği, Hâşim Efendi'ye; Sipâh Kitâbeti, Râyif İsmâ‘îl Bey'e; Silahdâr Kitâbeti, Hâşim ‘Ali Bey'e; Cizye Muhâsebesi, Nu‘mân Efendi'ye; Mevkufât, ‘Atıf-zâde ‘Ömer Vahîd Efendi'ye; Mâliyye, Resmî Ah-med Efendi'ye; Küçük Rûznâme, Süleymân Bey'e; Piyâde, Tıflî Efendi'ye; Cebeciler Kitâbeti, Müverrih Seyyid Hâkim Efendi'ye tevcîh olunup, sâyir menâsıb dahi ber-vech-i münâsib erbâbına tefvîz u ihâle ve mansıbından mahrûm olan ba‘zı kimselerin dahi ‘atâyây-ı Şâhâne ile zarûretleri izâle olundu. Menâsıb-ı ağayân dahi ibkâ olunup, fekat Sipâh Ağalığı, Halîl Paşa-zâde Ahmed Bey'e ve Silahdâr Ağalığı, Çukadar Ağalık'dan muhrec diğer Ahmed Bey'e tevcîh olundu.</span></p>
<h2><a name="bookmark426"></a><span class="font14" style="font-weight:bold;"><a name="bookmark3138"></a>İstıtrâd</span></h2>
<p><span class="font14">Re‘îsülküttâb olan Kâşif Mehmed Efendi'nin ‘azli ve Haremeyn Mütevellîsi olan Nûri Bey'in riyâsete nakli matlûb-i Şehinşâhî olup, Mîr-i mûmâ ileyhin hudûs-i zemânıyla menâsıb-ı devletde istihdâm ve bâriz ü kâmin ahvâli tecribet-güzâr-ı enâm olmadığı sebebi ile makâm-ı hatîr-i riyâsete takrîbi muhill-i nizâm olacağı, Sadr-ı vâlâ-makâm tarafından telhîs u i‘lâm ve Emîn Efendi'nin ibkâsı iltizâm olunmuşidi. Birkaç defa su’âl ü cevâb tekerrür edüp, bilâhare: “Nûri Bey olmaz ise, Emîn Efendi dahi ol-masun her kimi istersen re’îs edesin” deyü tevcîhât gicesi taraf-ı hümâyûndan haber vârid olup, Emîn Efendi'ye da‘vetci gitmiş iken, mûmâ ileyhe istirâhat haberi te‘âkub ve şahs-ı vâhidin pîrâmen-güzâr-ı efkârı olmayan Dilâver Ağa-zâde ‘Ömer Efendi, hidmet-i Riyâset'le Bâb-ı ‘âlî'ye tekarrub eyledi. Mûmâ ileyhin bitâne-i ahvâline mahrem olanların biri ziyâretine ‘azîmet ve tebrîk-i Riyâset eylediğinde, hemân bir âh-ı cângâh ile <a name="bookmark3139"></a>izhâr-ı hüzn ü melâl ve ‘ömr-i girân-mâyesine âfet-i zevâl erişdiğini güzârende-i şe’âmet-mekâl edüp, muhâtabına hayret târî ve ba‘zı tesliyyet ile îfây-ı şart-ı vefâdârî eyledikde: —Elli sene dâr-ı dünyâda fakr u fâka ile dem-güzâr ve leyl ü nehâr hasret-i dînâr ile dilfigâr iken, şimdi böyle bir mansıb-ı ‘azîzü'l-menâl<a name="footnote1155"></a><sup><a href="#bookmark3140">1155</a></sup><sup></sup> ile kesb-i refâh-ı hâl edeceğime zemân müsâ‘id olmayacağı meczûm ve bu mansıb müşrif-i helâk olanların ba‘zısına kable'l-mevt ‘ârız olan sıhhat-i yek-sâ‘at kabîlinden </span><span class="font14" style="font-weight:bold;">[M1 160] </span><span class="font14">olduğu ma‘lûm olup, hemân âhiret hakkını helâl ve du‘ây-ı bi'l-hayr ile hukük-i dîrîneyi istikmâl ile mühürzen-i leb-i sükût” ve merküm dahi bu keyfiyyet-i garîbeden mebhût olup, fi'l-hakıka kırk güne varmadan tomâr-ı ‘ömrü tayy-kerde-i dest-i ecel oldu.</span></p>
<h2><a name="bookmark427"></a><span class="font14" style="font-weight:bold;"><a name="bookmark3141"></a>İhsân-ı Vezâret be-Silahdâr-ı hazret-i Şehriyârî</span></h2>
<p><a name="bookmark3142"></a><span class="font14">Gars-i yemîn-i Şâhî ve nişânde-i dest-i Pâdişâhî olan Hamza Ağa'nın Silahdârlığı hengâmında tavr u hareketi istihsân ve ‘akl u zekâsı sencîde-i mîzân-ı imtihân olunup, merâtib-i ‘aliyyeye irtikâsı min külli'l-vücûh şâyân görülüp, evâyil-i şevvâlü'l-mükerremde<a name="footnote1156"></a><sup><a href="#bookmark3143">1156</a></sup><sup></sup> Mora Muhassıllığı inzımâmıyla süllem-i rütbe-i vâlây-ı Vezâret'e ıs‘âd ve alay ile Bâb-ı ‘âlî'ye gelüp, huzûr-i Sadâret-penâhîde iktisây-ı hil‘at ile is‘âd olundu. Sâbıkâ Mora Muhassılı Tevkı‘î Vezîr Mustafa Paşa'ya, Haleb Eyâleti ihsân ve Muhsin-zâde Vezîr Mehmed Paşa'nın dahi mansıbı olan Kütahya'ya hareket ve ‘azîmeti fermân olundu.</span></p>
<h2><a name="bookmark428"></a><span class="font14" style="font-weight:bold;"><a name="bookmark3144"></a>Havâdisât-ı müteferrika</span></h2>
<p><span class="font14">Kethudâ Kâtibi olan ‘Ali Efendi evâsıt-ı şevvâlde<a name="footnote1157"></a><sup><a href="#bookmark3145">1157</a></sup><sup></sup> ‘azl ile tekdîr ve sâbıkı ‘Ömer Efendi, makâm-ı sâbıkında takrîr olundu.</span></p>
<p><span class="font14">Bergosî Mehmed Ağa'nın evzâ‘-ı şütür-gürbesi iktizâsıyla menfûr-i tab‘-ı Sadru's-sudûr ve hânesinden çıkmamak te‘dîbi ile ihtilât-ı ahbâbdan mehcûr oldu.</span></p>
<p><span class="font14">Müderrisîn-i kirâmdan olup, kemâl ü ma‘rifeti ke'ş-şemsi fi'l-hevâ cerr-i zâhir ve leyl ü nehâr nemek-i meclis-i Sadr-ı müstahsenü'l-me‘âsir olan Haşmet Efendi hakkında dahi bezâzet-i lisân ve ta‘n-ı ihvân sebebi ile nefret nümâyân olup, İstinye'de pederi sâhil-hânesinde ikâmeti tenbîh ve bu gûşmâl ile tahvîf-i her hâmil ü nebîh kılındı.</span></p>
<p><span class="font14" style="font-weight:bold;">Başbâkı</span><span class="font14">-kulu olan Abdâl Mehmed Ağa, Mîrahûr-i Sânî Vekîli nasb ü ta‘yîn ve Yahyâ Paşa birâderi İbrâhîm Bey, mûmâ ileyhe câ-nişîn kılındı.</span></p>
<p><span class="font14">Pâdişâh-ı takvâ-penâh </span><span class="font14" style="font-style:italic;">dâme fî „avni'l-İlâh<sup><a href="#bookmark3140">1155</a></sup></span><span class="font14"><sup></sup> hazretleri ba‘zan salât-ı subhu Ayasof-ya Câmi‘i'nde edâ ve iskât-ı farîza-i Hudâ eyler idi. ‘E‘imme-i Ayasofya'dan Zileli</span></p>
<p><span class="font14">‘Osmân Efendi'nin nevbeti günü ‘ale's-seher Ayasofya Câmi‘i'ni tal‘at-ı hümâyûnlarıyla münevver buyurup, Efendi-yi mûmâ ileyhin kırâ’etini tahsîn ve kâmet-i liyâkatini hil‘at-i İmâmet-i Sâniye ile tezyîn eylediler.</span></p>
<p><a name="bookmark3146"></a><span class="font14" style="font-weight:bold;">Ağayân-ı </span><span class="font14">Harem-i hümâyûndan ba‘zılarının vâki‘ olan hıdemâtda taksîrleri ser-zede-i zuhûr ve kurb-i sürâdikât-ı Saltanat'dan ib‘âdları sâyirlerine sebeb-i ihtilâc-ı<a name="footnote1158"></a><sup><a href="#bookmark3147">1158</a></sup><sup> </sup>sudûr oldu.</span></p>
<p><span class="font12">FT1 &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;• &nbsp;&nbsp;&nbsp;• &nbsp;*</span></p>
<h2><a name="bookmark429"></a><span class="font14" style="font-weight:bold;"><a name="bookmark3148"></a>Tertîb-i nışân</span></h2>
<p><a name="bookmark3149"></a><span class="font14">Rütbe-i vâlâ-yı Vezâret'le kâmrân </span><span class="font14" style="font-weight:bold;">[M1 161] </span><span class="font14">olan Vezîr Silahdâr Hamza Paşa'ya kerîme-yi muhtereme-i hazret-i Cihanbânî ‘iffetlü Hibetullâh Sultân'ın nâmzed kılınması irâde olunup, iktizâ eden nişân takımının tedârüküne mübâşeret ve cümlesi hâzır u âmâde olduğu ma‘rûz-i ‘atebe-i gerdûn-rif‘at olunmuşidi. Alay-ı dilârâ ile Serây-ı ‘âmi-re'ye nakli fermân ve evâsıt-ı şevvâlde<a name="footnote1159"></a><sup><a href="#bookmark3150">1159</a></sup><sup></sup> zikr olunan nişân takımı defter-i teşrîfâtda tasrîh u beyân olunduğu vech üzere müretteb alay ile dâhil-i Harem-serây-ı Pâdişâh-ı devrân oldu.</span></p>
<h2><a name="bookmark430"></a><span class="font14" style="font-weight:bold;"><a name="bookmark3151"></a>Lâhıka</span></h2>
<p><a name="bookmark3152"></a><span class="font14">‘İsmetlu ‘Âyişe Sultân hazretlerinin kerîmeleri Hânım Sultân mukaddemâ Nûri Bey'e ‘akd ü tezvîc ve işbu şevvâl gâyetinde<a name="footnote1160"></a><sup><a href="#bookmark3153">1160</a></sup><sup></sup> maslahat-ı zifâf tervîc olunup, müşârun ileyhâya dahi alay tertîb ve vâlide-i muhteremeleri serâyında şevher-i pâkize-güherleriyle ictimâ‘ları tasvîb olundu.</span></p>
<h2><a name="bookmark431"></a><span class="font14" style="font-weight:bold;"><a name="bookmark3154"></a>„Avdet-i Yûsuf Efendı</span></h2>
<p><a name="bookmark3155"></a><span class="font14">Sâbıkâ Sadrıa‘zam Kethudâsı olup, bundan akdem Edirne Serâyı ta‘mîrine me‘mûr olan Yûsuf Efendi, bir müddetden berü emr-i binâ ve ta‘mîre iştigâl ve kemâl-i sadâkat ü istikâmetle harâbe-müşrif olan mahalleri termîm ü ikmâl eyleyüp, me‘mûriyyeti resîde-i hayyiz-i hıtâm olduğunu mukaddemâ tahrîr u i‘lâm eylediğine binâ‘en, ‘avdetiyçün emr-i ‘âlî şeref-sudûr ve zilka‘de evâsıtında<a name="footnote1161"></a><sup><a href="#bookmark3156">1161</a></sup><sup></sup> Âsitâne-i sa‘âdet'e gelüp, hidmeti meşkûr ve sa‘y-i mebrûr oldu.</span></p>
<h2><a name="bookmark432"></a><span class="font14" style="font-weight:bold;"><a name="bookmark3157"></a>Nakl-1 hümâyûn be-Sâhll-serây-ı Beşiktaş</span></h2>
<p><span class="font14">Hevâlar kesb-i i‘tidâl ü terâvet ve safha-i zemîn ezâhîr-i muşk-bûy ile nümûne-nümây-ı sahn-ı cennet olduğuna binâ‘en, Sâhil-serây-ı Beşiktaş'a meyl ü rükûn tab‘-ı</span></p>
<p><a name="bookmark3158"></a><span class="font14">hümâyûnda rû-nümûn olup, zilka‘denin yirminci günü<a name="footnote1162"></a><sup><a href="#bookmark3159">1162</a></sup><sup></sup> Serây-behişt âsâ'dan nakl ü hareket ve Beşiktaş'a vaz‘-ı pây-ı meymenet eylediler.</span></p>
<h2><a name="bookmark433"></a><span class="font14" style="font-weight:bold;"><a name="bookmark3160"></a>„Azl-i Şeyhülislâm Mehmed Sâlih Efendi ve nasb-ı „Âsım İsmâ„îl Efendi</span></h2>
<p><a name="bookmark3161"></a><span class="font14">Müftiyyü'l-vakt bulunan Mehmed Sâlih Efendi, ahlâk-ı hamîde ve evsâf-ı ber-güzîde ile müte‘âref ve eltâf-ı mâ-lâ nihâyesi erbâb-ı haysiyyet ü istîhâle mütezâ‘if ve müterâdif iken, — </span><span class="font14" style="font-style:italic;">ve eyyü kerîmin lem tusibhü'n-nevâyib.”<a name="footnote1163"></a><sup><a href="#bookmark3162">1163</a></sup></span><span class="font14"><sup></sup> medlûlü üzere işbu zilka‘de evâyilinde<a name="footnote1164"></a><sup><a href="#bookmark3163">1164</a></sup><sup></sup> musîbet-i ‘azl ile mütekeddir ve Kanlıca'da vâki‘ sâhil-hânesinde ikâmetle tesliyyet-bahş-ı hâtır oldu. Rumeli Pâyesi'yle sâbıkâ Anadolu Kadı‘askeri olup, ‘ilm ü hünerde ‘ilm ü fazl ü edebde Yahyâ bin Ektem<a name="footnote1165"></a><sup><a href="#bookmark3164">1165</a></sup><sup></sup> olan Çelebî-zâde ‘Âsım Efendi, yevm-i mezkûrda<a name="footnote1166"></a><sup><a href="#bookmark3165">1166</a></sup><sup></sup> telebbüs-i hil‘at-i beyzâ ile zîb-ârâ-yı mesned-i fetvâ oldu.</span></p>
<h2><a name="bookmark434"></a><span class="font14" style="font-weight:bold;"><a name="bookmark3166"></a>„Afv ü ıtlâk-ı Veliyyüddîn Efendi</span></h2>
<p><a name="bookmark3167"></a><span class="font14">Rumeli Kadı‘askeri iken, takdîr-i mümteni‘u't-tagyîr ile Burusa'ya </span><span class="font14" style="font-weight:bold;">[M1 162] </span><span class="font14">nefy ü tekdîr olunan Velî Efendi'nin ıtlâkını Şeyhulislâm Efendi recâ ve Sadrıa‘zam dahi isrine iktifâ edüp, mazhar-ı ‘afv-i Cihânbânî ve Âsitâne-i sa‘âdet'e ‘avdetiyçün hükm-i Cihan-mutâ‘ gönderilüp, dâyiresi halkı dest-zen-i sürûr u şâdmânî oldu.</span></p>
<h2><a name="bookmark435"></a><span class="font14" style="font-weight:bold;"><a name="bookmark3168"></a>Fevt-i Re’îsülküttâb ve „azl-i Ser-çavuşân</span></h2>
<p><span class="font14">İcmâl-i hâli bâlada nigâşte-i kalem-i nâdire-rakam olan Dilâver Ağa-zâde ‘Ömer Efendi, </span><span class="font14" style="font-weight:bold;">[mısra]„:</span></p>
<p><span class="font14">İnne'l-belâ‘e mü‘ekkelün<a name="footnote1167"></a><sup><a href="#bookmark3169">1167</a></sup><sup></sup> bi'l-mantık<a name="footnote1168"></a><sup><a href="#bookmark3170">1168</a></sup><sup></sup></span></p>
<p><span class="font14">mefhûmu üzere mesned-i riyâsete tesâ‘udunu mukaddime-i mevt ‘add edüp, kırk günden sonra şîrâze-i ‘ömrü münhal ve lebbeyk-zen-i dâ‘î-yi ecel olup, Âmedci bulunan ‘Abdullah Efendi, </span><span class="font14" style="font-style:italic;">el-Kâtibü kâtimün<a name="footnote1169"></a><sup><a href="#bookmark3171">1169</a></sup></span><span class="font14"><sup></sup> ma‘rifetiyle meşhûr ve cevdet-i hat ile zebânzed-i cumhûr olduğuna binâ‘en, zilka‘denin yirmi üçüncü günü<a name="footnote1170"></a><sup><a href="#bookmark3172">1170</a></sup><sup></sup> Re‘îsülküttâb ve mahsûd-i ricâl-i bâb oldu.</span></p>
<p><span class="font14">Müteveffây-ı mûmâ ileyh rumûz-âşinây-ı kitâbet ve yeke-süvâr-ı meydân-ı ma‘rifet sebk-i kelâma kadir olduğu Hadîka'ya<a name="footnote1171"></a><sup><a href="#bookmark3173">1171</a></sup><sup></sup> yazdığı zeylden zâhirdir.</span></p>
<p><a name="bookmark3174"></a><span class="font14">Belgrad Binâ Emîni Za‘îm Mustafa Ağa'nın zevâhir-i ahvâlinden liyâkat fehm olunup, tevcîhâtda Çavuş-başı nasb olunmuşidi. Umûr-i Dîvâniyye'yi idârede râcil ve her mâddenin hüsn ü kubhunu temyîzde câhil olmağla, zilhiccenin ikinci günü<a name="footnote1172"></a><sup><a href="#bookmark3175">1172</a></sup><sup></sup> ‘azl ü tezlîl ve Çavuş-başılık ile Sadrıa‘zam Kapucular Kethudâsı Hatîb-zâde Ahmed Efendi tebcîl olundu.</span></p>
<h2><a name="bookmark436"></a><span class="font14" style="font-weight:bold;"><a name="bookmark3176"></a>Şurû„ ve ferâğat ez-icrây-ı Nehr-i Sakarya be-Gadîr-i Sapanca</span></h2>
<p><span class="font14">Sakarya Nehri îznikmid'e üç merhale olup, ihtilâtında fevâyid-i ‘azîme olduğunu ve bâ-husûs Tersâne-i ‘âmire'ye iktizâ eden ecnâs-i kerâste ve Âsitâne-i sa‘âdet'e lü-zûmu olan hatab sehlü'n-nakl<a name="footnote1173"></a><sup><a href="#bookmark3177">1173</a></sup><sup></sup> idüğünü dokuz yüz senesinde Sinân Paşa, ‘atebe-i ‘aliy-yeye ‘arz etmişidi. Nehr-i Sakarya, Sapanca Gölü'ne ve Sapanca Gölü dahi îznikmid deryâsına icrâ olunmak bâbında hükm-i Cihân-mutâ‘ sâdır olup, “Ser-mi‘mârân-ı hâssa ve Müneccim ve Râsıd olan Monla Fütûh ve Mi‘mâr Çavuş ve Mi‘mâr Süleymân ve suyolcularından Yûsuf ve ‘Ali ve Su Nâzırı ve gayriler ta‘yîn ve ittısâli mümkin müdür? görülüp, künh ü hakikati ile ‘arz oluna” denmekle me’mûrlar mahalline varup, gereği gibi keşf ü tedkık ve Nehr-i Sakarya'nın gadîre cereyânını tahkik ve Sapanca Gölü'nün îznikmid deryâsı cânibine varılup, gadîrin îznikmid deryâsına mesâfesi yirmi iki bin zirâ‘ olduğunu ve yolunda dağ ve taş olmayup, basît u müstevâ olduğunu re‘ye'l-‘ayn müşâhede ile cereyânını tehvîn eylediklerinden gayri, etrâfında olan cibâl-i şâhikanın kerâstesi ilâ mâşâ‘allâh kat‘ ve nakl olunsa </span><span class="font14" style="font-weight:bold;">[M1 163] </span><span class="font14">vâreste-i nefâd ve belki vüs‘at-i cevânib sebebi ile yevmen fe-yevmen kesb-i nemâ ile müzdâd olacağı ve binâ olunacak kadırgalar içün Sapanca Gölü kurbunda Tersâne inşâ olundukda, mîrîye küllî fâyide <a name="bookmark3178"></a>terettüb<a name="footnote1174"></a><sup><a href="#bookmark3179">1174</a></sup><sup></sup> eyliyeceğinden nazarı kat‘ ile zâd ü zahîre kelek ve sâllar ile gadîre ve gadirden İstanbul'a gelüp, gerek zehâyir ve gerek hatab ve sâyir levâzım erhas behâ ile bey‘ olunacağını sûret-i mesâha ve hisâb ile Der-i devlet'e ‘arz etmişler idi. Bu emr-i heyyin ü yesîr o hılâlde zuhûr eden eşgâl-i devlet hasebiyle vakt-i ferâğa ta‘lîk u te’hîr olunup, bin altmış dört<a name="footnote1175"></a><sup><a href="#bookmark3180">1175</a></sup><sup></sup> târîhinde dahi Hindî-oğlu dimekle ma‘rûf olan kimseyi Sultân Mehmed Hân merhûm ta‘yîn edüp, ba‘de'l-keşf, “hafr olunacak mahallerden bisâtat-ı arz hasebiyle cereyânı mümkin ise dahi tathîrinde<a name="footnote1176"></a><sup><a href="#bookmark3181">1176</a></sup><sup></sup> küllî zahmet vardır” deyü mağlata eylediğinden başka, ba‘zı kurâ ve çiftliğe ve merâti‘-i hayvânâta zarar-ı a‘zîmi olduğunu takkrîr eylediğinden, himmet-i Şâhâne'ye îrâs-ı fütûr etmişidi. Bu tafsîlât mesmû‘-i haz-ret-i Tâcdârî olup, deryâ-yı himmetleri cûş ve şevk-ı tab‘-ı Mülûkâne'leri hurûş edüp, nehr-i mezkûrun icrâsını irâde ve keşf ü mu‘âyene zımnında Kethudây-ı Sadrı‘azamî ve Re‘îsülküttâb ve Cebeci-başı ve müderrisînden ‘ilm-i mesâhada mehâreti müsellem olan Girîdî Ahmed Efendi ve sâyir erbâb-ı vukuf mahalline firistâde olunmuş idi. Bir mikdâr yer hafr olunup, su çıkmağa başladığından ve eyyâm-ı şitâ te‘âkubundan gerüye ‘avdet ve ‘alâ rivâyetin o havâlîde bulunan ashâb-ı ‘alâka ve emlâk küllî zarar mülâhaza vü idrâk eylediklerinden tarîkını bulup, me‘mûrları tağlît ile bu maslahat-ı nâfi‘adan tebrîde sa‘y ü dikkat eylediler.</span></p>
<h2><a name="bookmark437"></a><span class="font14" style="font-weight:bold;"><a name="bookmark3182"></a>Havâdisât-ı müteferrikâ</span></h2>
<p><span class="font14">İşbu zilhiccetü'ş-şerîfenin onuncu gicesi<a name="footnote1177"></a><sup><a href="#bookmark3183">1177</a></sup><sup></sup> erkân-ı devlet Serây-ı hümâyûn'da ‘akd-i encümen-i cem‘iyyet ve tulû‘-i fecr-i sâdıkda takbîl-i dâmen-i Şâhâne ile icrây-ı resm-i tebrîk ü tehniyet eyleyüp, Hidîv-i bahr ü berr yevm-i ‘îde mahsûs dârât-ı pür-zîb ü zîver ile Sultân Ahmed Hân Câmi‘i'ni dîdâr-ı âfitâb-ı envârlarıyla münevver buyurup, edây-ı salât-ı ‘îdden sonra Serây-ı Mülûkâne'lerini kudûm-i meymenet-lüzûmlarıyla kasr-ı huld-i berîne berâber buyurdular.</span></p>
<p><span class="font14" style="font-weight:bold;">Eflak </span><span class="font14">kapu kethudâlarından bir gebr-i<a name="footnote1178"></a><sup><a href="#bookmark3184">1178</a></sup><sup></sup> zenîm Müslime câriyesini her bâr darb u teltîm eyleyüp, mezkûre bir-takrîb Tarabya'da olan hânesinden firâr ve Rikâb-ı ka-mertâb'a<a name="footnote1179"></a><sup><a href="#bookmark3185">1179</a></sup><sup></sup> ‘arz-ı hâl sunup, ‘an-asl Müslimât'dan olup, mesfûrun pençe-i şikencesine giriftâr ve her bâr cevr ü eziyyeti ile dilfigâr olduğunu </span><span class="font14" style="font-weight:bold;">[M1 164] </span><span class="font14">iş‘âr etmekle mesfûr ihzâr ve Fenâr'da vâkî‘ hânesi kurbunda salb ü berdâr kılındı.</span></p>
<p><span class="font14" style="font-weight:bold;">Hâcegân-ı </span><span class="font14">Dîvân'dan Hâkî Efendi, bu hâkdân-ı fenâdan rihlet ve cânib-i ‘ukbâya ‘azîmet eyledi. Müteveffây-ı mûmâ ileyhin kıt‘aları İbn Yemîn kıt‘alarından rengîn ve gazelleri ma‘nidâr ve nemekîn olup, Defterdâr-kapusu binâ olundukda;</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
<p><span class="font9">6</span></p>
</div><br clear="all">
<p><span class="font14">Ketebe koysa sezâdır buna Sultân Mahmûd</span></p>
<p><span class="font14">(</span><span class="font4">^^^^^ </span><span class="font4" style="font-weight:bold;font-variant:small-caps;">ü^^^^ is^j</span><span class="font4"> j^ijı &nbsp;&nbsp;&nbsp;&nbsp;&nbsp;</span><span class="font4" style="font-style:italic;">^^^</span><span class="font14">)</span></p>
<p><span class="font14">târîh-i bedbini inşâd eylemişdir. Bu vâdîde olan mehâreti ve şi‘irde olan liyâkati ma‘lûm olmak içün mukatta‘âtından bir iki kıt‘a bu mahalle sebt olundu.</span></p>
<p><span class="font14">Şehsuvâr-ı ‘arsa-i cûd olduğun fehm eyledim İşte ben geldim efendim dergehin dîvânına İntizâr âtına çiğnetme bu hâkî bendegî</span></p>
<p><span class="font14">Esb-i va‘din dizginin döndür vefâ meydânına</span></p>
<p><span class="font14">Bîmârım efendim bu dem-i sermâda</span></p>
<p><span class="font14">Sincâb ise ancak geyilür küremâda</span></p>
<p><span class="font14">Kürk istemeğe havf ederim zîrâ kim</span></p>
<p><span class="font14">Kürk ile kürek bir görülür imlâda.</span></p>
<h2><a name="bookmark438"></a><span class="font14" style="font-weight:bold;"><a name="bookmark3186"></a>„Azl ü nasb-ı Sadr-ı Rûm ve Kadî-yi İstanbul</span></h2>
<p><a name="bookmark3187"></a><span class="font14"><a name="bookmark3188"></a>Bir seneden berü Rumeli Sadâreti'ne revnak veren Ebûbekir Efendi, kemâl-i ‘iffet ü nezâhet ile icrây-ı ahkâm-ı Şer‘-i mutahhar ve hıtâm-ı müddetiyle gayet-i zilhiccede ‘azl ü istirâhat ile muvakkar olup, Sadâret-i Rumeli hasbe't-tarîk Şeyhi Monla Efendi'ye tevcîh ü ‘inâyet ve İstanbul Kadısı Ser-etıbbâ-i Hâssa Mehmed Refî‘ Efendi dahi tekmîl-i müddet eyleyüp, sülâle-i hazret-i Sıddîk'den Bekrî-zâde Halîl Efendi, kazâ‘-i mezkûr ile dest-i nevâzende-i birr ü mekremet kılındı.</span></p>
<h2><a name="bookmark439"></a><span class="font14" style="font-weight:bold;"><a name="bookmark3189"></a>Nesc-i dîbây-ı Rûmî</span></h2>
<p><span class="font14">Mevsim-i ‘îdde ‘an-asl ‘atebe-i Şâhâne'ye Âsitâne'de mensûc dîbây-ı Rûmî ‘arz u takdîm olunur iken, bir müddetden berü Venedik tarafından gelen dîbâ ‘arz olunmağa başlayup, dîbây-ı mezkûr ise bâdî-yi nazarda şeffâf ü tâbdâr ve cüz‘î isti‘mâlinde fersûde vü guseste-târ olduğundan başka, diyâr-ı âhar metâ‘ının Âsitâne'de revâc ü i‘tibârı ve Âsitâne metâ‘ının kesâd ve ‘adem-i intişârı mûcib-i hadşe-i tab‘-ı Tâcdârî olup, fîmâ-ba‘d a‘yâd ve sâyir mevâsimde dîbây-ı Rûmî takdîm olunmak irâdesiyle derhâl dîbâ nesc edenler celb ve müceddeden destgâhlar nasb olunup, bir haftada takdîm olunacak mikdârı dîbây-ı zîbâ i‘mâl ve ‘arz-ı huzûr-i Şehriyâr-ı bedî‘u'l-hısâl kılınup, ilâ mâşâallâh zikr olunan dîbâ minvâl-i sâbık üzere defe-tırâz-ı nizâm ve zîver-i bazâr-ı hâss ü ‘âmm olmak tenbîhât-ı ekîdesi lâzım gelenlere ifâde vü ifhâm olundu.</span></p>
<p><span class="font14" style="font-weight:bold;">&gt; /(</span></p>
<p><a name="bookmark3190"></a><span class="font15" style="font-weight:bold;">VEKÂYİ„-İ SENE SELÂS VE SEB„ÎN VE Mİ’ETE </span><span class="font17" style="font-weight:bold;font-variant:small-caps;">ve elf</span></p>
<h2><a name="bookmark441"></a><span class="font14" style="font-weight:bold;"><a name="bookmark3191"></a>İhsân-ı Vezâret be-Ağa-yı Yeniçeriyân</span></h2>
<p><a name="bookmark3192"></a><span class="font14">Dergâh-ı ‘âlî Yeniçeri Ağası olan Vefâlı Mehmed Ağa, ‘ahd-ı ‘Osmân Hânî'de Yeniçeri Ağası bulunup, nesîm-i müjde-i Sadâreti </span><span class="font14" style="font-weight:bold;">[M1 165] </span><span class="font14">istişmâm ve hidmet beğendirmek hevâsıyla muhterife ve ehl-i sûku narh ve sâyir husûslarda tazyîk îlâm eyleyüp, Ağa-yı mûmâ ileyhin etvârından Sadr-ı vakt bulunan Bıyıklı ‘Ali Paşa müsteş‘ir ve va‘d-i Sadâret'le müstebşir olduğunu müstahber olup, sû‘-i hâlini ‘âlem-i bâlâya takrîr ve Ağalık'dan ‘azl ve Mağnisa'ya nefy ile tekdîr etmişidi. Râgıb Mehmed Paşa, Sadâret'le kâm-revâ oldukda, mûmâ ileyh ile İran seferlerinde mülâkât ve biribiriyle ‘akd-i râbıta-i muvâhât eylediklerine binâ‘en, birkaç def‘a Mağnisa'dan nefsini ta‘rîf ve hukuk-ı dîrîneyi tezkîr ile rakam-ı niyâzı taz‘îf edüp, müşârun ileyh dahi </span><span class="font14" style="font-weight:bold;">nazm:</span></p>
<p><span class="font14">İnne'l-kirâme izâ mâ eyserû zekerû</span></p>
<p><span class="font14">Men kâne ye‘lefühüm fi'l-menzili'l-haşin<a name="footnote1180"></a><sup><a href="#bookmark3193">1180</a></sup><sup></sup></span></p>
<p><span class="font14">mefhûmuna ri‘âyet ve Yeniçeri Ağası nasbı ile hakkında icrây-ı şîme-i mürüvvet etmi-şidi. Çok geçmeden tavrını tagyîr ve dimâğında lezzeti müstekarr olan maslahatın tedbîri zımnında dâmen-i sa‘y ü ihtimâmı teşmîr eylediği ma‘lûm-i Sadr-ı Müsteşîrî tedbîr olup, yine hakkında muktezây-ı mürüvvet icrâ ve rütbe-i vâlây-ı Vezâret'le kadri i‘lâ olunup, Ağalı'ğa da‘vet olunan Kapu-kıran Mehmed Ağa, Belgrad'dan gelinceye dek ihtiyâr-ı meslek-i müsâhele vü igmâz ve tebe‘ât-ı sâbıkasından i‘râz olunup, mûmâ ileyhin Âsitâne-i sa‘âdet'e vüsûlü ‘ulûfe çıkacağı giceye tesâdüf eylediğinden, nasbı husûsu bi'z-zarûre te‘hîr ve Dîvân'dan sonra Kapu-kıran bu def‘a dahi Yeniçeri Ağası nasbı ile tevkır olunup, müşârun ileyh Molla Gürânî'de vâki‘ hânesine rû-gerdân-ı ‘azîmet ve ‘azli musammem olan Kapudân-ı deryâ Vezîr Süleymân Paşa'ya bedel olacağını cezm ile muntazır-ı peyâm-ı beşâret olmuşiken, </span><span class="font14" style="font-weight:bold;">nazm:</span></p>
<p><span class="font14">Mâ küllemâ yetemennâ'l-mer‘ü yüdrikühü Tecri'r-riyâhu bi-mâ lâ teştehi's-süfün<a name="footnote1181"></a><sup><a href="#bookmark3194">1181</a></sup><sup></sup></span></p>
<p><span class="font14">mefhûmu üzere ahlâm ü emânîsi hebâ ve matlabına nâ-resâ olup, ihzâr olunan çekdirme ile muharremin on dokuzuncu günü<a name="footnote1182"></a><sup><a href="#bookmark3195">1182</a></sup><sup></sup> Âsitâne'den tecnîb ve Midilli'ye iclâ vü tagrîb olundu.</span></p>
<h2><a name="bookmark442"></a><span class="font14" style="font-weight:bold;"><a name="bookmark3196"></a>„Azl-i Kapudân-ı deryâ</span></h2>
<p><a name="bookmark3197"></a><span class="font14"><a name="bookmark3198"></a>Ak-deniz'de korsanın kesreti ve tüccâr ve ebnâ‘-i sebîlin küllî hasâreti sâmi‘a res-i hazret-i Tâcdârî olup, tevbîhi mutazammın müşârun ileyhe gönderilen tahrîrâta: —Bu sâl-i meyâmin-iştimâlde Donanma-yı hümâyûn'da kuvvet ve levendât ve mühimmâtında kesret olduğu Malta ve sâyir lusûs-i bahriyyenin ma‘lûmları olduğundan, tedârükât-ı kaviyye ile Ak-deniz'e çıkup, etrâfa zarar îrâs ve envâ‘-ı mefâsid ihdâs eylediler” deyü yazdığı cevâb ‘ateh ü bî-şu‘ûrluğuna haml olunup, ‘azl ve Sagrı Kal‘ası'na irsâl ve Ka-pudâne bulunan </span><span class="font14" style="font-weight:bold;">[M1 166] </span><span class="font14">‘Abdülkerîm Bey, bâ-rütbe-i Mîr-î mîrânî Deryâ Kapudanı nasb olunup, Ak-deniz'in istısfâsı zımnında mûmâ ileyhe ısdâr-ı misâl-i lâzimü'l-imtisâl kılındı.</span></p>
<h2><a name="bookmark443"></a><span class="font14" style="font-weight:bold;"><a name="bookmark3199"></a>Te’dîb ve habs-i bevvâbân ve „azl-i Ser-cebeciyân</span></h2>
<p><span class="font14">Şehriyâr-ı me‘âlî-âsâr hey’et-i mütenekkire ile geşt ü güzâr kasd edüp, seherî Or-ta-kapu'ya geldiklerinde kapu muhâfazasına tahsîs olunan bir nefer bölükbaşı ile kırk nefer kapuculardan nevbet yerinde şahs-ı vâhidi bulmayup, bâb-ı mezbûr derbân u muhâfızdan hâlî bulunmağla tecessüs olundukda leyle-i mezbûrede nevbetci olmak üzere, </span><span class="font14" style="font-weight:bold;">nazm:</span></p>
<p><span class="font14">Yâ nâyimen fi'l-leyâlî gayre müftekkirin</span></p>
<p><span class="font14">Nebbih cüfûneke vahzir min havâdisihâ<sup>1</sup></span></p>
<p><a name="bookmark3200"></a><span class="font14">mefhûmundan bî-haber beş on nefer kapucu kendü odalarında gunûde-i pister-i râhat ve gark-ı teyyâr-ı gaflet oldukları bizzât ma‘lûm-i Şehinşâhî olup, Tebdîl Hasekîsi'ni Cebe-ci-başı Mustafa Ağa'ya irsâl ve mûmâ ileyhin ve Baş-kethudâ'nın henûz Cebehâne'ye gelmedikleri haberini îsâl eyledikde, cemretü'l-gazây-ı gazab-ı Şâhâne ‘alevgîr-i işti‘âl ve Cebe-hâne'de bulunan karakullukcular nevbetci bulunan kapucuları alup Paşa-kapusu'na getürmek emr-i hümâyûnuna ser-fürû-bürde-i imtisâl olup, Muhzır Ağa'ya teslîm ve mâ-cerâyı ifâde vü tefhîm etmişleridi. Te’dîb ve gûşmâlleri murâd-ı Pâdişâhî olduğu ma‘lûm-i Sadâret-penâhî olmağla, Yedikulle'ye habs ü tescîn ve Cebeci-başı ve Baş-kethudâ'nın te‘azzüz-i nefs iktizâsıyla, Cebe-hâne'de bulunmadıklarıyçün ‘ibreten li's-sâyirîn ‘azl olunup, Cebeci-başılık mansıbına Terzi Hüseyin Ağa ta‘yîn olundu.</span></p>
<h2><a name="bookmark444"></a><span class="font14" style="font-weight:bold;"><a name="bookmark3201"></a>Havâdisât-ı müteferrika</span></h2>
<p><span class="font14">Cülûs-i hümâyûn ihbârı zımnında bundan akdem Sicilyateyn Kralı'na hıtâben tahrîr olunan nâme-i hazret-i Tâcdârî, Âsitâne'de mukim olan Orta Elçisi'ne i‘tâ ve bu esnâda cevab-nâmesi vürûdunu mersûm inhâ ve ‘arzına izn ü ruhsat istid‘â etmişidi.</span></p>
<p><span class="font14">Takdîmine izn-i ‘âlî sudûr ve saferü'l-hayrın dokuzuncu günü<a name="footnote1183"></a><sup><a href="#bookmark3202">1183</a></sup><sup></sup> kapuya gelüp, zikr olunan nâmeyi ‘arz-ı huzûr-i Sadru's-sudûr eylediğinden başka, İspanya Kralı hâlik ve zimâm-ı hükûmetine Sicilyateyn Kralı irsen mâlik olduğunu dahi resmen takrîr ü beyân ve oğullarının birini Sicilyateyn Kralı nasb etdiğini âverde-i zebân eyledi.</span></p>
<p><span class="font14">Şehr-i mezkûrda ehl-i İslâm'dan iki nefer ve re‘âyâdan üç nefer şâhid-i zûr ikrârla-rıyla müstehakk-ı veyl ü sübûr olup, ‘âdet üzere etrâf-ı mehâkim ü esvâkda teşhîr ve her tarafdan düşnâm ü melâmetle tahkir olundular.</span></p>
<p><span class="font14">Sâhil-serây-ı </span><span class="font14" style="font-weight:bold;">[M1 167] </span><span class="font14">Kara-ağaç hulûl-i mevsim-i harîf ile mâye-i inbısât ü ib-tihâc olduğuna binâ‘en, evâsıt-ı muharremü'l-harâmda<a name="footnote1184"></a><sup><a href="#bookmark3203">1184</a></sup><sup></sup> o mahall-i feyz-imtizâc, nişîmengâh-ı sâhib-i taht ü tâc oldu.</span></p>
<p><span class="font14">Üsküdar Kazâsı, Hâfız İbrâhîm Efendi'ye ‘inâyet ve Selânik Kazâsı, ‘Abdulvâhid Efendi'ye himmet olunup, Burusa Kazâsı'yla, Âmid'den munfasıl Es‘ad Efendi-zâde Şerîf Efendi müşerref ve Mısır Kazâsı'yla, Ni‘metullâh Efendi mu‘arref olup, Ya‘îş Ahmed Efendi dahi Şâm Kazâsı'yla kesb-i medâr-ı me‘âş etmişiken, ihtiyâr-ı tekâ‘üd ve Lefke Arpalığı te‘yîdiyle dağdağa-i hükûmetden tebâ‘ud edüp, Şâm Kazâsıyla, Selânik'den munfasıl es-Seyyid İbrâhîm Efendi'nin necm-i ikbâli tevakkud ve Kuds-i şerîf Kazâsı ile, Sır-kâtibi ‘Ömer Efendi, mirkât-ı Mevleviyyet'e tesâ‘ud eyledi.</span></p>
<p><a name="bookmark3204"></a><span class="font14">Bu esnâda nemâdâr bir tîmâr mahlûl olup, Seferli odasında kâyin ağalardan birine teklîf olundukda, ‘uluvv-i himmet iktizâsıyla tîmâr-ı mezkûru istiklâl eylediğinden âhâra verilmeyüp, ‘alâ hâlihî terk ü ihmâl olunmuşidi. Pâdişâh-ı ‘âlem-penâh tebdîlen Matbah-ı âmire cânibinden murûr eder iken, erzel-i ‘ömre vâsıl bir aşcıya mukâbil olup: —Ne hidmetdesin?” deyü su’âl ve aşcı olduğunu beyân ile ‘arz-ı meskenet ü ibtihâl eyledi. —Ne zamandan berü hidmet edersin” deyü tekrâr su’âle tenezzül ve “vâlid-i mâcidleri vaktinden berü bu dâyire cârub-keşlerindenim” cevâbını tevassul eyledikde, tîmâr-ı mezbûr merkuma ihsân olunduğundan başka, libâs-ı fâhir ve nakd-i vâfir ile resîde-i hayyiz-i ekâbir oldu.</span></p>
<h2><a name="bookmark445"></a><span class="font14" style="font-weight:bold;"><a name="bookmark3205"></a>Tebdîl-i Şerîf-i Mekke</span></h2>
<p><span class="font14">Fer‘-i cürsûme-i şeref ve hayru'l-halef-i urûme-i selef olan Şerîf Müsâ‘id bin Sa‘îd sekiz sene mikdârı Şerâfet-i Mekke ile dem-güzâr ve tevâyif-i ‘Urbân'ı zabt ile nâmdâr olup, ‘âm-ı mâzîde tüccârdan bir şahs-ı tüvanger müşârun ileyhe izhâr-ı ğayz ile îkâ‘-ı zarar fikrine düşüp, Mısır Mîrü'l-haccı Keşkeş Hüseyin Bey'e vâfir mal va‘d ve ‘azlini taleb ve mîr-i merkum dahi müzahrefât-ı dünyeviyyeye tama‘an Mekke'ye vüsûlunde bir behâne ile ihdâs-ı şûr u şağb edüp, mücâdeleleri mücâledeye ve mu‘ârazaları mübâledeye müncer olup, Harem-i Beyt-i mükerrem'de ceng ü sitîz ve i‘mâl-i seyf ü <a name="bookmark3206"></a>nebtîz eyleyerek mücâvir ve huccâcdan emniyyet meslûb ve ‘âkıbet ceyş-i Mısrî mağlûb ve eşyâları menhûb olup, tevassut-i muslihîn ile def-i gavga ve yağmâ olunan eşyâları tahsîl ve yedlerine i‘tâ olunmuşidi. Mısır ümerâsı tarafından bu rezâlet hazm olunma-yup, Şerîf Müsâ‘id'in tesallutu ve Şerâfet üzerinde kalursa, Mısır huccâcının inkıtâ‘ı maglatalarıyla Devlet-i ‘aliyye'yi </span><span class="font14" style="font-weight:bold;">[M1 168] </span><span class="font14">tevhîş ve üftâde-i hılâb-ı teşvîş eylediklerine binâ’en, ‘azl ve birâderi Şerîf Cafer'i Mekke'ye nasb etmeğe Mîrü'l-hâc Çeteci ‘Abdullah Paşa me‘mûr ve bu mazmûnda emr-i celîlü'ş-şân şeref-sudûr olmuşidi. Vezîr-i müşârun ileyh Mekke'ye vardıkda, hatt-ı hümâyûn kırâ‘eti behânesiyle cümle eşrâf ü a‘yânı cem‘ edüp, irâde-i Devlet-i ‘aliyye'yi Şerîf Müsâ‘id'e ihbâr ve ol dahi sem‘an ve ta‘aten kelâmını tekrâr ile ‘azli ihtiyâr ve birâderi Şerîf Ca‘fer Emâret-i Mekke ile beh-redâr-ı ‘izz ü i‘tibâr oldu.</span></p>
<p><span class="font14" style="font-weight:bold;">İlhâk-ı Livâ-i Aydın be-Cerdeci ve ibka-yı Şâm ve tevcîh-i Sayda</span></p>
<p><a name="bookmark3207"></a><span class="font14">Cerdeci Vezîr ‘Abdurrahmân Paşa, bundan akdem ma‘zûl ve yerine Vezîr Çelik Mehmed Paşa mevsûl olmuşidi. Mesârıfına medâr ve bâzûy-i himmetine bâ‘is-i iktidâr olmak içün rebî‘ulevvelin on ikinci günü<a name="footnote1185"></a><sup><a href="#bookmark3208">1185</a></sup><sup></sup> Aydın Muhassıllığı ile dîde-i âmâli rûşen ve Mîr-i hâclık inzımâmıyla kemâ-kân Eyâlet-i Şâm, Çeteci Vezîr ‘Abdullah Paşa'ya muâyyen olup, Mîr-i mîrândan Ahmed Paşa'ya dahi Sayda Eyâleti ibka vü takrîr ve bu mazmûnda cümlesine evâmir-i ‘aliyye ısdâr u tesyîr olundu.</span></p>
<h2><a name="bookmark447"></a><span class="font14" style="font-weight:bold;"><a name="bookmark3209"></a>İcmâl-i ahvâl-i Defterdâr Halîmî Mustafa Efendi</span></h2>
<p><span class="font14">Mûmâ ileyh ‘an-asl Rûznâmçe-i evvel hulefâsından olup, müddet-i medîde Kîse-darlık hidmetinde müstahdem ve giderek fenn-i defterîde mehâreti </span><span class="font14" style="font-style:italic;">ke-nârin „alâ „alem<a name="footnote1186"></a><sup><a href="#bookmark3210">1186</a></sup></span><span class="font14"><sup> </sup>zâhir ve gayr-i mübhem olup, altmış dört târîhinde Şıkk-ı Evvel Defterdarlığı'yla be-kâm ve otuz dört ay kadar emr-i hatîr-i istîfâyı idâre ile makbûl-i hâss ü ‘âmm olmuşidi. </span><span class="font14" style="font-weight:bold;">[Mısra]„:</span></p>
<p><span class="font14">Ve eyyü hüsâmin lem tusibhü fülûlün<a name="footnote1187"></a><sup><a href="#bookmark3211">1187</a></sup><sup></sup></span></p>
<p><span class="font14">mefhûmu üzere debdebe-i rıf‘atine ‘aynü'l-kemâl isâbet ve iki tûg ile Sayda Mîr-i mîrânlığı tarafına tevcîh olunup, bir sene kadar tecerru‘-i ke‘s-i gurbet ve tenâvül-i semm-i helâhil-i derd ü meşakkat etmişiken, </span><span class="font14" style="font-weight:bold;">[mısra]„:</span></p>
<p><span class="font14">Fî azyaki'-l-vakti ye‘tillâhü bi'l-ferec<a name="footnote1188"></a><sup><a href="#bookmark3212">1188</a></sup><sup></sup></span></p>
<p><span class="font14">me’ali sıfat-ı kâşife-i hâlî olup, kayd-ı gurbetden âzâde ve tarîk-i aslîsine rücû‘ ile ber-murâd olmuşidi. Bir zemân Baş-muhâsebe ve Büyük Rûznâme ve sâyir menâsıb-ı celîlede varak-gerdân-ı defâtir-i dü-cild-i leyl ü nehâr ve altmış dokuz târîhinde müker-reren Baş-defterdârlık ile hâyiz-i rehîne-i mesâr olup, hücûm-i rukabâ ve tama‘-i küberâ hasebiyle mesnedinden tenzîl ve Limni Cezîresi'ne nefy ü tezlîl ve çok geçmeden ıtlâk ve Âsitâne'ye vüsûl ile neyyir-i ikbâli bâhirü'l-işrâk olup, fenn-i defterîde meleke vü haysiyyeti nümâyân olduğundan, yine Defterdârlık ile pâ-nihâde-i merkez-i ‘izz ü şân ve on sekiz mâhdan sonra Vezâret'le derece-i i‘tibârı resîde-i eyvân-ı keyvân oldu. </span><span class="font14" style="font-weight:bold;">[M1 169] </span><span class="font14">Münhal olan Şıkk-ı Evvel Defterdarlığı rütbe-i celîlesin Baş-muhâsebeci Mektûbî İbrâhîm Efendi ihrâz ve Baş-muhâsebe ile Cizye Muhâsebecisi Nu‘mân Efendi, celb-i dest-mâye-i beşâşet ü ihtizâz ve Cizye Muhasebeciliği ile Nûri Beyefendi kesb-i imtiyâz eyledi.</span></p>
<p><span class="font14">Biz yine sadede gelelim, müşârun ileyh fart-ı sehâ ve bezl ü i‘tâ ile meşhûr ve mü-teneffisân-ı dâyiresine mağlûb ve makhûr olduğu hasebiyle fevâyid-i menâsıbdan mahrûm ve iktisâb eylediği rızk-ı ma‘lûm âhara maksûm olup, Ebu'l-Vefâ-i Dimyâtî'nin, </span><span class="font14" style="font-weight:bold;">nazm:</span></p>
<p><span class="font14">Razînâ mine'd-dünyâ bi-ehven-i bulgatin Bi-şurb-i müdâmin ev bi-nîk-i gulâmin<a name="footnote1189"></a><sup><a href="#bookmark3213">1189</a></sup><sup></sup></span></p>
<p><span class="font14">kavliyle ‘âmil ve huzûzât-ı şehevâniyyeye inhimâk ile el-yevm hamr ve gadâ emr ü tavrına mâyil olduğundan hâliyyü'l-cerâb ve fâriğu'l-vetâb kalup, mansıbı olan Musul'a ‘azîmet içün Üsküdar'a geçdikde, yâr u vefâdâr ve eyyâm-ı serrâ vü darrâda kafâdâr zann ü hüsbân eylediği havâss-ı etbâ‘ -ki her biri sâyesinde küllî fâyide vü intifâ‘ etmişler idi- ba‘zısı ihtiyâr-ı semt-i temâruz ve ba‘zısı ‘arbede perdâz-ı te‘âruz olup, </span><span class="font14" style="font-weight:bold;">nazım:</span></p>
<p><span class="font14">Ve künnâ fi ictimâ‘in ke's-süreyyâ</span></p>
<p><span class="font10">2</span></p>
<p><span class="font14">Ve sayyernâ'z-zemânü benâti na‘şin<a name="footnote1190"></a><sup><a href="#bookmark3214">1190</a></sup><sup></sup></span></p>
<p><span class="font14">neşîdesiyle terennüm ederek cem‘iyyetleri<a name="footnote1191"></a><sup><a href="#bookmark3215">1191</a></sup><sup></sup> perîşân ve işe yarar âdemleri pinhân ve ne hâl ise mansıbı tarafına birkaç âdem ile revân olmuşidi. Ancak esnâf makalesinin üç dört yüz kîse alacağları çıkup, külle yevm dîvâna ref‘-i ruk‘a-i istirhâm ve cum‘alarda rikâb-ı kamer-tâba hâllerini i‘lâm etdiklerinde, ashâb-ı hukak iskât olunmak bâbında emr-i hümâyûn zuhûruna mebnî Âsitâne'de sâkin olduğu hânesi </span><span class="font14" style="font-style:italic;">evvel-i mâ-yüşterâ ve <a name="bookmark3216"></a>âhir-i mâ-yübâ</span><span class="font14">‘</span><span class="font10">1 </span><span class="font14">lâzimesince sarrafın deynine mahsûb ve sâyir dâyinleri açıkda kalup, istîfây-ı matlûb zımnında merreten ba‘de uhrâ ‘arz-ı hâller ile râhat ü sâmân-ı evliyây-ı umûru meslûb edüp, bâ-husûs: —Galata Voyvodalığı mîrîsini tenzîl ederim” deyü Voy-voda'dan elli kîse akça aldığını merkum bâ-‘arz-ı hâl ifâde vü beyân ve bundan başka ne kadar rişvet ve ‘ubûdiyyet nâmıyla aldığı akçalar var ise zâhir ü nümâyân olduğundan, hakkında âteş-i gazab-ı Şâhâne mültehib olup, emvâl ü eşyâsı ashâb-ı düyûna taksîm ve kendüsü Gediklü mübâşiriyyetiyle Bozca-ada'ya nefy olunmak tasmîm olunup, Dergâh-ı ‘âlî Kapucu-başılarından sâbıkâ Ser-çavuşân-ı Dergâh-ı ‘âlî Mustafa Bey, bâ-hatt-ı hümâyûn me’mûr ve İznikmid'de müşârun ileyhe yetişüp, ibrâz-ı menşûr ve birkaç nefer âdem ile Bozca-ada'ya irsâl ve emvâl ü eşyâsını ve ba‘zı su‘al ü cevâb içün ihzârları </span><span class="font14" style="font-weight:bold;">[M1 170] </span><span class="font14">irâde olunan âdemlerini Âsitâne-i sa‘âdet'e îsâl ve müşârun ileyhin üç ‘aded Zer-i Mahbûb'dan mâ‘adâ cins-i nukuddan ma‘dûd bir pâre mevcûd olmayup, Koca-ili Mutasarrıfı'ndan yüz altûn istidâne vü istikrâz ve me‘mûr olduğu mahalle intihâz eylediği ba‘zı sikadan mervîdir. Müşârun ileyhin bu def‘a defterdârlığında fürûht olunan Haremeyn-i şerîfeyn mukâta‘âtının hisâbında olan tasarrufât-ı mu‘allelesi ve ‘ale'l-husûs öteden berü sülüs ve sülüsân ve belki ber-vech-i munâsafa emvâl-i ‘atîkadan havâle ile edâ oluna gelen tezâkir-i ‘atîkayı temâmen havâle ile sehlü'l-husûl emvâlden istîfâ etdirmesi ve zemânında mîrîye küllî hasâret tetarruk eylediği mû-be-mû ma‘lûm-i Husrevâne olmağla, ba‘de'l-istiftâ Hasekî ma‘rifetiyle Cumâdelâhıre‘nin yirmi dördüncü günü<a name="footnote1192"></a><sup><a href="#bookmark3217">1192</a></sup><sup></sup> i‘dâm ve ser-i maktû‘u Orta-kapu'ya vaz‘ ile ‘ibret-i hâss u ‘âmm kılındı. Müşârun ileyh fi'l-hakıka fenn-i defterîde mâhir ve defâtir-i mîrî münderis olsa müced-deden ihtirâ‘ına kadir, ‘âlî-himmet, Hâtem-sehâvet etbâ‘-perver, dânende-i kadr-i ehl-i hüner bir zât-ı cemîlü's-sıfât idi. Ba‘zan şi‘re heveskâr ve bî-ma‘nâ kavl ü güftârı yâd-dâşt-ı uli'l-ebsârdır.</span></p>
<h2><a name="bookmark448"></a><span class="font14" style="font-weight:bold;"><a name="bookmark3218"></a>Hikmet</span></h2>
<p><span class="font14">Mâlikü'l-mülk-i ‘ale‘l-ıtlâk olan Cenâb-ı Hâllâk'ın nev‘-i beşere ihsân eylediği kudret ve ni‘meti </span><span class="font14" style="font-style:italic;">mâ vuzı„a lehû<a name="footnote1193"></a><sup><a href="#bookmark3219">1193</a></sup></span><span class="font14"><sup></sup>sünün gayrında isti‘mâl ile lezzât-ı dünyeviyyeye sarf ü tebzîr ve rûz u<a name="footnote1194"></a><sup><a href="#bookmark3220">1194</a></sup><sup></sup> şeb seyyi‘ât-ı a‘mâl ile mürtekib-i emr-i hatîr olanların ekserî seyf-i siyâsetle maktûl ve yâhud ‘âkıbet-i hâli fakr ü iflâs hayyizine mevsûl olduğu hezâr-bâr tecribet-güzâr-ı târîh-şinâsân-ı rûzgârdır.</span></p>
<p><span class="font14" style="font-style:italic;">Tercû'n-necâte ve lem teslük mesâlikehâ</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
</div><br clear="all">
<p><span class="font14" style="font-style:italic;">İnne's-sefînete lâ tücrâ „al„-yebs<a name="footnote1195"></a><sup><a href="#bookmark3221">1195</a></sup><sup></sup></span></p>
<p><span class="font14">etbâ‘ ve müte‘allikâtı ba‘zı tezâkir-i ‘atîka tanzîminden ve mîrîye zararı zâhir kati çok mevâdd-ı kerîhe tanzîm eylediklerinden her biri kesb-i servet ü sâmân ve hâric-i ez-hadd-i tafra vü ‘unvân peydâ eyledikleri ma‘lûm olduğundan, ekseri musâdere ve habs ile te‘dîb ve havane-i Beytü'l-mâl bu cihetle terhîb olundu.</span></p>
<p><span class="font14">Vânî Hüseyin Efendi, ehass-ı mensûbâtından olup, reh-yâb-ı vâdi-yi selâmet olduğu gibi Zâhir ‘Ömer tarafına firâr ve intikam sevdâsıyle merkumu ve Mısır ümerâsından Şeyhu'l-beled ‘Ali Bey'i varta-i hal‘-i ribka-i itâ‘ate giriftâr eyleyüp, devleti kül-liyât-ı mesârıf ile ta‘cîz ü ızrâra bâdî ve Zâhir ‘Ömer'in katline ve ‘Ali Bey'in izmihlâli-ne sebeb-i ‘âdî olup, ‘âkıbet-i mezbûr dahi esve-i hâl ile helâk ve câme-i ‘ömrü çâk-çâk oldu. Mâ-verây-ı takdîrde müstetir olan ahvâl zâhir olmak lâzım gelse mezbûr vaktiyle i‘dâm olunup, </span><span class="font14" style="font-weight:bold;">[M1 171] </span><span class="font14">Devlet-i ‘aliyye sâlifü'l-beyân hasâret ü zarardan vâreste olur idi. </span><span class="font14" style="font-weight:bold;">Nazm:</span></p>
<p><span class="font14">Tederra‘ li-ebnâ‘izzemâni müfâzatün</span></p>
<p><span class="font14">Ve la telkahüm illâ ve ente muhârib</span></p>
<p><span class="font14">Belâ küllühüm misle'z-zemâni televvünen</span></p>
<p><span class="font14">îzâ serra minhüm hâ’ibün<a name="footnote1196"></a><sup><a href="#bookmark3222">1196</a></sup><sup></sup> sâ‘e cânib</span></p>
<p><span class="font14">Ve küntü erâ enne't-tecâribe ‘uddetün</span></p>
<p><span class="font14">Fe-hâbet sikatü'n-nâsi hatte't-tecârib<a name="footnote1197"></a><sup><a href="#bookmark3223">1197</a></sup><sup></sup></span></p>
<h2><a name="bookmark449"></a><span class="font14" style="font-weight:bold;"><a name="bookmark3224"></a>Ba„zı havâdis</span></h2>
<p><a name="bookmark3225"></a><span class="font14">Kasım-paşa'da vâki‘ debbağhâne erâzili birkaç fâhişe ‘avret isticlâb ve kalyoncular kazıyyeye vukuf ile ‘avretleri almağa hücûm u şitâb ve tarafeyn muhârebeye mübâşeret ile teksîr-i sevâd-ı cem‘iyyet eyledikleri sâmi‘a res-i evliyây-ı devlet olup, fi'l-hâl Bostâncı-başı ve sâyir zâbitân üzerlerine havâle ve muhâreşe vü münâveşeleri izâle olunduğundan gayri, mü‘eddî-yi nizâ‘ ve bâ‘is-i sudâ‘ olan eşhâsın ba‘zılarına eşedd-i ta‘zîr ve ba‘zılarına havâle-i şemşîr tedmîr olundu.</span></p>
<p><span class="font14" style="font-weight:bold;">Bundan akdem </span><span class="font14">muhâlefet-i hükm-i kânûn ile meyl-i râhat ü sükûn ve tahrîk-i ga-zab-ı Pâdişâh-ı rub‘-meskûn eden kapucular Yedi-kulle'de mescûn olmuşlar idi. Rakdet-i gafletden bîdâr oldukları tebeyyün ve fîmâ ba‘d hidmetlerinde tehâvün etmeyecekleri te‘ayyün eylediğinden sebîlleri tahliye ve çirk-i seyyi’eleri sâbûn-i ‘afv ile tenkıh olundu.</span></p>
<p><span class="font14" style="font-weight:bold;">„Âmm-ı </span><span class="font14">mâzîde Surre Emîni nasb olunan Yazıcı Îbrâhîm Efendi, ba‘de'l-hacc vâsıl-ı diyâr-ı Şâm ve birkaç gün mübtelây-ı âlâm-ı eskâm olup, bu günlerde vefât ve redd-i vedî‘a-i hayât eyledi. Düvel elçilerinden biri ‘atebe-i felek-mertebeye vaz‘-ı cebîn-i tefhîm ve nâmesini teslîm niyâzında olduğuna binâ‘en, Dîvân-ı hümâyûn tertîb ü tanzîm olunmuşidi.</span></p>
<p><a name="bookmark3226"></a><span class="font14">Yevm-i mezkûrda Kadırga Limanı'nda bir bakkal dükkânından âteş zuhûr ve bây ü gedâyı gümkerde râh-ı şu‘ûr edüp, elçi münâsebeti ile Sadrıa‘zam itfây-ı harîka git-meyüp, kethudâlarını ve Cebeci-başı ve Sekbân-başı'yı ta‘yîn ve âteşi teskîn eylediler ise dahi zâbitândan birkaç âdem hedm olunan hânenin birinden sukut ile âzârde-i zahm-ı sehmgîn oldu.</span></p>
<h2><a name="bookmark450"></a><span class="font14" style="font-weight:bold;"><a name="bookmark3227"></a>İhsân-ı „atıyye ve ilbâs-ı ferve be-Kâdî-yi İstanbul</span></h2>
<p><span class="font14">Akdem ikrâr-ı girdukân-ı vahdâniyyet-i Kird-gâr ve nâyil-i teşrîf-i </span><span class="font14" style="font-style:italic;">sâniye's-neyni izhümâ fi'l-gari<a name="footnote1198"></a><sup><a href="#bookmark3228">1198</a></sup><sup></sup></span><span class="font14"> hazretlerinin sülâle-i tayyibelerinden münşa‘ib olan Bekrî-zâde Halîl Efendi, eban ‘an-ceddin Şâm-ı şerîf'de temekkün eden zevâtdan olup, eyyâm-ı civânîde Şâm müderrislerinden olmağla, niçe eyyâm istifâde vü ifâde ve o mahall-i müteyem-mende tedrîs ve ‘i‘âde ve bir müddet Şâm'da me‘zûn-i bi'l-iftâ ve merci‘-i a‘lâ vü ednâ olmuşidi. </span><span class="font14" style="font-weight:bold;">[M1 172] </span><span class="font14">Sevk-i kazâ vü kader ile Şâm'dan hicret ve Âsitâne-i sa‘âdet'e ge-lüp, ‘ilm ü kemâline<a name="footnote1199"></a><sup><a href="#bookmark3229">1199</a></sup><sup></sup> rağbet ve müderrislik ile kadrine hürmet ve Îkinci Altmışlı'ya gel-dikde, Şeyhulislâm-ı vakt bulunan Îshak Efendi, ba‘zı mâ-cerâya binâ‘en, Trablus-şâm Kazâsı'yla mûmâ ileyhi dilşiken-i eziyyet edüp, bi-hikmeti'llâh yirmi gün devr etmeden müşârun ileyh Meşîhat'den ma‘zûl ve mûmâ ileyh o tarafdan celb olunup, makâm-ı evveline menkul kılınmışidi. Devre-i mu‘tâdeyi ba‘de't-tekmîl ser-i defter-i merâtib Mah-rec olan Kuds-i şerîf Kazâsı'yla bekâm ve ba‘dehû Şâm ve andan sonra Mekke Pâye-si'yle pâ-bercây-ı merkez-i merâm olup, yoluyle Îstanbul Kadısı oldukda, zâbıta-i mekâdîr-i es‘âra ikdâm ve ekser-i ezmânda devr-i kûçe vü bazâr ederek ehl-i hirfetin mîzân ü ‘iyârına dikkat ü ihtimâm ve ‘iyârında noksân olup, vaz‘ etdiği narhın hilâfı üzere hareket edenleri te‘dîb ve ehl-i hiref ü sûkayı gereği gibi tahvîf ü terhîb eylediği ma‘lûm-i Şâhâne olmağla, hidmeti tahsîn ve huzûr-i Âsafî'de taraf-ı hümâyûndan üç bin guruş ‘atıyye ile kamet-i istihkakı ferve-i semmûr ile tezyîn olunduğundan gayri, yev-men mine'l-eyyâm ‘âdeti üzere esnafın dirhem ve mîzânına nazar-endâz-ı dikkat ve kimini darb ve kimini habse irsâl ile takvîm-i eved-i maslahat eyleyerek Alay-köşkü altına gelüp, keyfe mâ-ittefak Şehriyâr-ı sütûde haslet kasr-ı mezkûrde zânûzede-i şevket olmuşlar idi. Efendi-yi mûmâ ileyhin takdîr-i kıyem ü es‘ârda olan kemâl-i gayreti tab‘-ı hümâyûna hoş gelüp, içerüye da‘vet ve huzûr-i hümâyûnlarına getürdüp, bir sevb-i semmûr ile mûmâ ileyhi gark-ı teyyâr-ı mefharet eyledi.</span></p>
<p><a name="bookmark3230"></a><span class="font14">îstanbul kadıları kapusunda olan ba‘zı hademeye esnaf kıst u ‘avâyid vere geldiklerinden hademe esnafı sıyânet ve ba‘zı me‘âyiblerini setr ile mu‘âvenet eyledikleri Efendi-yi mûmâ ileyhin cümle-i tahkikatından olup, o makule erbâb-ı ihtikârın ‘arz et-dikleri meblağ dahi haklkat-i hâle nazaran yine ‘ibâd-ı za‘îfü'l-eyâddan çıkup, bu fesâdın vech-i sühûletle indifâ‘ı semtini zihninde tasvîr ve bu vechile tedbîr eyledi ki cihât ve vezâyifden beher sene îstanbul kadılarına ‘âyid olan beş altı kîse meblağı ha-deme-i mezkûreye ‘alâ tefâvüt-i haddihim taksîm ve esnafdan her kim bir akça alursa eşedd-i siyâsetle te‘dîb olunacağını tefhîm edüp, anlar dahi bu pazarlığa kayil ve müd-det-i hükûmetinde esnafdan bir pâre<a name="footnote1200"></a><sup><a href="#bookmark3231">1200</a></sup><sup></sup> alamayup, tenbîhi ile ‘âmil oldular.</span></p>
<h2><a name="bookmark451"></a><span class="font14" style="font-weight:bold;"><a name="bookmark3232"></a>Zikr-i nizâm-ı umûr-i Mısrıyye ve „avdet-i me’mûrân</span></h2>
<p><span class="font14">Bâlâda sahîfe-zebân-ı beyân </span><span class="font14" style="font-weight:bold;">[M1 173] </span><span class="font14">olduğu vechile me‘mûrlar hutût-i hümâyûn ile müveşşah evâmir-i celîle ile Mısır'a ‘azîmet etmişler idi. Suver-i me‘mûriyyetlerini Vâlî-yi Mısır Vezîr Mustafa Paşa'ya irâ‘et ve dîvân tertîbine mübâşeret ve ümerâ vü ‘ulemâ ve sâyir müte‘ayyinân ictimâ‘ ve cehren kırâ‘et olunan evâmir-i ‘aliyyeyi istima‘ ile kulûb-i kasiyelerine hafakan ve beşerelerine safret-i havf tarayânıyle imtisâl-i evâmir edeceklerini birer birer te‘ahhüd ve fîmâ-ba‘d umûr-i devlete ihtimâm ve tekayyüd üzere olacağları yemîn ü sevkendleriyle te‘ekküd edüp, fesh-i dîvân ve konağlarına gelüp, ru‘yeti şahsına münhasır olan umûru herkes kuvvetden fi‘le îsâl zımnında sarf-ı tâb ü tüvân eylediler. Şöyle ki, Haremeyn-i şerîfeyn ehâlîsinin mu‘ayyen olan gılâl ve deşâyiş ve cerâyeleriyle<a name="footnote1201"></a><sup><a href="#bookmark3233">1201</a></sup><sup></sup> levâzım-ı Mescideyn-i şerîfeyni senesi zarfında Nehr-i Nil üzerinde mevcûd sefâyin-i cedîde ile cânib-i Haremeyn'e irsâl eyleyeceklerini ve irsâliye ve Kîlâr-ı ‘âmire zehâyiri yine senesi içinde mahalline îsâl olunup, irsâliyyeden gayri ez-mu‘tâd fermân-ı ‘âlî sâdır olmadıkça bir akça sarf olunmamak ve cüz‘iyye-i şer‘iyye ba‘de't-tahsîl iktizâ eden mal ve irsâliyesi temâmen mahallerine teslîm olunup, ‘uhdelerinde olan mukata‘atdan Haremeyn-i şerîfeyn içün tahsîli lâzım gelen gılâl gill ü gişden ‘ârî ve sayfî gılâl olarak Mısır'a nakl ve Vâlî ma‘rifetiyle anbarlara vaz‘ ve evvel be-evvel bender-i Süveys[ş]'e irsâl ve mahallerine îsâl olunmak ve sâdât-ı Bekriyye ve Câmi‘-i Ezher ‘ulemâsının ve Hasaneyn ve Şâfi‘iyye ve sâyir erbâb-ı istihkakın cerâye-<a name="bookmark3234"></a>leriyle<a name="footnote1202"></a><sup><a href="#bookmark3235">1202</a></sup><sup></sup> tevâyif-i askeriyye gılâli ‘aynen mahallerine ve eytâm ü erâmil ve cevâli ve keşîde aklâmından ashâb-ı vezâyifin ‘ulûfeleri üç ayda bir defa dîvân-ı Mısır'da Vâlî-yi memleket muvâcehesinde edâ ve ashâbına teslîm ü i‘tâ olunmak ve nizâm-ı memleket-i Mısrıyye zımnında şeref-rîz-i vürûd olan evâmir-i ‘aliyyenin icrâ ve infâzına ‘an-samîmi'l-kalb sa‘y ü ihtimâm ve bu sâlde edâsı lâzım gelen mâl sene-i âtiyeye tevkif olunmayup, bir sebeble te‘hîr olunmuş ise dahi fi'l-hâl ikmâl ü itmâm olunmak ve vülât-ı Mısır ve hâkimü'ş-şer‘ bulunanların ahkâmına ittibâ‘ u muvâfakat ve hilâf-ı nizâm harekete kıyâm eden şekavet-pîşeleri, ocakları, zâbitleri ma‘rifetleriyle ahz ve Vâlî-yi Mısır'a teslîm ile cürm ü kabâhatlerine göre siyâset olunmak ve işbu mevâdd-ı meşrûta ve kuyûd-i mebsûtanın birine halel târî olmayup, muhâfazasına te‘ahhüd eylediklerini hâvî hüccet verdiklerinden gayri </span><span class="font14" style="font-weight:bold;">[M1 174] </span><span class="font14">sâdât-ı Bekriyye ve ‘ulemây-ı Ezheriyye dahi bu sûret-i haseneye tekeffül edüp, bin yüz yetmiş iki senesi târîhiyle verdikleri se-nedât ü hücec dîvân-ı hümâyûn kalemine kayd etdirilüp, Baş-muhâsebeye ‘ilm ü haber kâ’imesi verildiğinden başka, me’mûrların getürdükleri tahrîrât-ı sâ’ire<a name="footnote1203"></a><sup><a href="#bookmark3236">1203</a></sup><sup></sup> mantûkunca emvâl-i bâkâyâ ve gılalden Haremeyn-i şerîfeyne ma‘a ücret-i şütürân üç yüz otuz kîse-i Mısrî ile mâl-i surreden bakâyâ iktizâ eden üç yüz seksen kîse-i Mısrî bi't-temâm tahsîl ve on beş bin erdeb-i ‘aynî gılâl dahi Süveyse gönderilmek üzere anbarlara vaz‘ u teşhîn ve ‘ulemây-ı Ezher ve sâ’ir<a name="footnote1204"></a><sup><a href="#bookmark3237">1204</a></sup><sup></sup> erbâb-ı istihkakın bakıyye iki yüz erdeb gılâlleri dahi ashâbına teslîm olundukdan sonra Rıdvan Kethudâ Hulvânî bakayâsından ve Deli Bey-zâde Mehmed Bey'in Defterdarlığı vaktinde kalan Kilâr-ı ‘âmire zehâyiri semeninden ve iki senelik istirdâd ve terekkıyât behâsından min haysü'l-mecmû‘ bin dokuz kîse-i Mısrî bi't-temâm mübâşir-i mûmâ ileyhe teslîm olunduğundan fazla be-her sene Kilâr-ı ‘âmire'ye mahsûs olup, bakayâ kalan brinc ile yetmiş iki senesine<a name="footnote1205"></a><sup><a href="#bookmark3238">1205</a></sup><sup></sup> mahsûben Tersâne-i ‘âmire'ye irsâli iktizâ eden iki bin kantar üstûbi ve yüz kantar ispavlo ve elli kantar tiyel İskenderiyye Limanı'nda mevcûd bulunan bazergân kalyonlarına vaz‘ u tahmîl olunduğunu müş‘ir defterler ile nakden teslîm olunan meblağı rebî‘ulâhırın yirmi yedinci gü-nü<a name="footnote1206"></a><sup><a href="#bookmark3239">1206</a></sup><sup></sup> mübâşirler bahren Âsitâne-i sa‘âdet'e getürüp, mahalline teslîm ve hidmetlerini tetmîm eylediler. Ümerây-ı mütegallibenin ser-i nahvetleri kımme-i semâya resîde ve ahkâm-ı Sultânî bir zemândan berü kutr-i Mısır'da nâ-şenîde olmuşiken ‘azîmet ve himmet-i Şâhâne ile fevka'l-me’mûl maslahat görülüp, tahsîl-i cerâyâ ve gılâl-i fukarâ ile mazhar-ı du‘ây-ı bî-intihâ oldular.</span></p>
<h2><a name="bookmark452"></a><span class="font14" style="font-weight:bold;"><a name="bookmark3240"></a>Ahvâl-i Vâlî-yi Çıldır</span></h2>
<p><span class="font14">Eyâlet-i Çıldır'da hükümrân olan Vezîr el-Hâc Ahmed Paşa fi'l-asl Ahısha Ocak-zâdelerinden olmak hasebiyle müsâ‘ade-i tâli‘-i penç rûzesi muktezâsınca bir müddet-den berü Vezâret'le Çıldır Eyâleti'ne Vâlî ve neseksâz-ı umûr-i ehâlî olmuşidi. </span><span class="font14" style="font-style:italic;">Kellâ inne’l-insâne le-yetğâ en ra’âhü istegnâ<a name="footnote1207"></a><sup><a href="#bookmark3241">1207</a></sup><sup></sup></span><span class="font14"> nass-ı sarîhi üzere tekadüm-i zemân ile hemyân-ı iktidârı nuküd-i bî-şümâr ile mele’ân ve yemm-i hırs u tama‘ı yevmen fe-yevmen hurûşân olup, semt-i tuğyâna ‘azîmet ve ‘avâkib-i umûru mülâhazadan gaflet edüp, tevsî‘-i dâyire ve celb-i emvâl-i mütakâsire zımnında Lezgi eşkıyâsıyla muhâbere ve Gürcistân'a </span><span class="font14" style="font-weight:bold;">[M1 175] </span><span class="font14">itâle-i yed eyliyeceğini müşâvere edüp, bu ‘azîmet-i fâside Lezgi tâyifesinin hevâsına muvâfık ve meramlarına min külli'l-vücûh mutâbık gelüp, müşârun ileyhi igrâ vü tesvîl ve ba‘zı mukaddemât-ı mümevvehe ile ifsâd ü tadlîl eylediler.</span></p>
<p><a name="bookmark3242"></a><span class="font14">Gürcistân ehâlîsi emed-i ba‘îdden berü Devlet-i ‘aliyye'nin re‘âyâsı mesâbesinde olup, himâyet ü sıyânetleri ve bilâ-sebeb rencîde olunmaları hilâf-ı rızây-ı Pâdişâh-ı cemm-haşem iken, müşârun ileyh asker-i kesîf ile üzerlerine hareket ve mukatele ile vâfir nüfûs telef ve izâ‘at eyleyüp, bu kâr-ı nâ-hencârdan ferâgat eylemesi her çend tarafına işâret olunduysa dahi ba‘zı ‘ılel-i gayr-i müvecceh îrâd ve gûn be-gûn âteş-i fitne îkad eylediği ma‘lûm-i Şehriyâr-ı vâlâ-nijâd olmağla, Eyâlet-i Çıldır'dan ‘azl ve sâbıka Diyârbekir Vâlîsi Vezîr Îbrâhîm Paşa yerine nakl olunup, ma‘zûl-i müşârun ileyhe bir mansıb verilmek tasmîm ve Anadolu'ya çıkması tarafına tefhîm olunmuşidi. Nâçâr emri ‘âlîye imtisâl ve Ahısha'dan ref‘-i eskal edüp, birkaç konak infisâlinde istiş‘âr encâm-ı kâr ile terk-i kâr u bâr ve bir gice üç âdem ile matıyye-rân-ı firâr olduğu mübâşiri olan Kapucu-başı Abdâl Mehmed Ağa'ya ma‘lûm oldukda, etrâf ü eknâfa âdemler irsâl ve müşârun ileyhi tutup, fi'l-hâl istîsâl ve ser-i maktû‘unu Âsitâne'ye îsâl eyledi.</span></p>
<h2><a name="bookmark453"></a><span class="font14" style="font-weight:bold;"><a name="bookmark3243"></a>Bâ„zı tevcîhât</span></h2>
<p><a name="bookmark3244"></a><span class="font14">Darb-hâne Emîni olan Ağa-zâde Hüseyin Ağa ‘azl ve yerine sâbıka Arpa Emîni Halîl Efendi vasl olunup, Emânet-i Surre ile sâbıka Masraf-ı Şehriyârî Fazlı<a name="footnote1208"></a><sup><a href="#bookmark3245">1208</a></sup><sup></sup> Paşa-zâde ‘Ali Bey, müteheyyi‘-i râh-ı Hicâz ve Masraf Kitâbeti ile Mirzâ Paşa-zâde ‘Abdur-rahmân Bey ser-efrâz oldu.</span></p>
<h2><a name="bookmark454"></a><span class="font14" style="font-weight:bold;"><a name="bookmark3246"></a>İhrâc-ı mevâcib</span></h2>
<p><span class="font14">Cumâdelûlânın yirmi dördüncü salı günü<a name="footnote1209"></a><sup><a href="#bookmark3247">1209</a></sup><sup></sup> sunûf-i askerînin bir kıst mevâcibleri Dîvân-ı hümâyûn'da kabzına me‘mûrlara i‘tâ olunup, devr ‘akabinde Silahdâr Ağa vesâtatıyla şeref-vürûd eden teşrîfât Sadr-ı cemîlü's-sıfâtı hâyiz-i kıst-ı evfây-ı meserrât eyledi.</span></p>
<h2><a name="bookmark455"></a><span class="font14" style="font-weight:bold;"><a name="bookmark3248"></a>Vuku„-i meşveret der-huzûr-i hümâyûn ve „azl-i Emîrü'l-hâc</span></h2>
<p><a name="bookmark3249"></a><span class="font14">Bâlâda tahrîr ü ifâde olunduğu veçhile Şerif Müsâ‘id ‘azl olunup, birâderi Şerîf Cafer, Emâret-i Mekke-i mükerreme ile muvakkar kılınmışidi. Şerîf Müsâ‘id, Mekke-i mükerreme'ye bir sâ‘at mesâfede vâki‘ Ümm-i ‘Âbid'e nâm mahalde ikâmet ve esbâb-ı husûl-i matlabını custucûya mübâşeret eyleyüp, ba‘zı a‘zâr îrâdıyla Mekke'de ârâmsâz-ı istirâhat olmak iltimâsını Cidde Vâlîsi Vezîr Sa‘deddîn Paşa'ya ve sâyir </span><span class="font14" style="font-weight:bold;">[M1 176] </span><span class="font14">vü-cûh-i Mekke'ye tebliğ ve anlar dahi Mekke'de ikâmetini tesvîg etmişler idi. Şerîf-i ma‘zûl sâlhurde ve mücerreb-i rûzgâr ve halefi sagîru's-sinn ve gâfil-i etvâr-ı çarh-ı devvâr olduğundan başka, Şerîf Müsâ‘id sekiz sene kadar Emâret-i Mekke ile şeref-yâb ve ehâlî ve vücûh kavlen ve fi‘len ‘inâyet ü lütfunu iktisâb eyleyüp, bâ-husûs tavâyif-i ‘Arab havf-i siyâset ve tedbîriyle dâhil-i dâ‘ire-i hadd ü edeb olup, Emîr-i hac Paşa Medîne-yi münevvereyi tecâvüz etdiğini tahmîn ve küçük birâderinden Şerâfet'i taleb edüp, hevâdâr-ı kadîmlerinin dahi kendüye mu‘în olduklarını Şerîf Cafer ‘ilme'l-yakîn fehm ü idrâk ile zarûrî rızâ gösterüp, fitneyi teskîn etmişidi. Şerîf Müsâ‘id Çeteci Pa-şa'dan şikâyet ve hakkında tertîb olunan mevâdd-ı iftirâ ve ba‘zı tüccâr ilkâsıyla Mısır Mîrü'l-hâccının tama‘ından münba‘is bir keyfiyyet olduğunu ve el-hâletü hâzihî Emâret'i birâderi kendüye ferâğat etdiyse dahi irâde-i devlete mutâ‘avat üzere olduğunu îmâ vü işâret eylediğinden başka, Mezâhib-i erba‘a müftîleri dahi kavlini tasdîk ile tertîb eyledikleri ‘arz ve mahzarlarını Bağdâd cânibinden Âsitâne-i sa‘âdet'e göndermişler idi. Keyfiyyet rikâb-ı kamer-tâba ‘arzolunup, huzûr-i hümâyûnda bu keyfiyyet meşveret olunmak irâdesiyle Sadrıa‘zam ve Şeyhulislâm ve Tevkî‘î Vezîr Mustafa Paşa ve sudûr-i kirâm ve Nakîbü'l-eşrâf ve Yeniçeri Ağası ve Sekban-başı<sup>1</sup> ve ‘uzemây-ı ricâl-i Devlet Soğuk-çeşme kapusundan dühûl ve Arslan-hâne ta‘bîr olunan odada ba‘de'l-ictimâ‘ Silâhdar Ağa delâletiyle cümlesi huzûr-i hümâyûna dühûl eylediler. Şerîf Müsâ‘id'in tahrîrât ve ‘arz-ı mahzar tercümeleri kırâ‘et olunup, huzzâr istintâk olunduk-da, Şerîf Müsâ‘id'in Emâret-i Mekke'de istikrârı ve fî-mâ-ba‘d Çeteci ‘Abdullah Pa-şa'nın Mîr-i hâclığında fitne ve gavgâ hudûs edeceği beyânıyla âharın nasbı cümlenin muhtârı olduğu hülâsa-i bahs ve te‘âruzdan ma‘lûm-i Tâcdârî olup, Emâret-ı hâc bi'l-ittifâk Cerdeci Vezîr Çelik Mehmed Paşa'da eğerçi karâr edüp, ancak Trablus-şâm ve Sayda eyâletlerinin dahi kaydı görülüp, birer münâsib Vâlî mülâhaza ve iki günden sonra yine huzûr-i hümâyûnda ‘akd-i meclis-i meşveret kılınmak cümleye ifâde olunmuşi-di. İki günden sonra yine minvâl-i sâbık üzere erbâb-ı şûrâ huzûr-i hümâyûnda ictimâ‘ edüp, Es‘ad Paşa Kethudâsı olup, ‘ahd-i ba‘îdden berü Hama ve Humus Mütesellimliği ile kesb-i şöhret ve o tarafların ahvâline vukuf ile tahsîl-i </span><span class="font14" style="font-weight:bold;">[M1 177] </span><span class="font14">meleke vü kâbiliy-yet eden ‘Osmân Ağa'ya rütbe-i Mîr-i mîrânî ile Cerdecilik ve Trablusşam Eyâleti ve bundan akdem şükâtı hasebiyle Vezâret'i ref‘ olunan Vezîr Nu‘mân Paşa'ya ibkâ-yı Vezâret'iyle Sayda Eyâleti, karargîr-i erbâb-ı re‘y ü tedbîr olup, taraf-ı hümâyûndan dahi sûret-i müsâ‘ade ‘aks-endâz merrât vuku‘ olmağla, meclise hıtâm ve herkes semti<a name="bookmark3250"></a>ne ‘atf-ı zimâm eyleyüp, Sadrıa‘zam Bâb-ı ‘âlî'ye geldikde, ittifâk-ı ârâ ile nizâm bulan menâsıb-ı mezkûreyi müşârun ileyhime tevcîh ve Mîrü'l-hâcc-ı sâbık Çeteci ‘Abdullah Paşa'yı Diyârbekir Eyâleti'yle kutr-i Hicaz'dan teb‘îd ü tenzîh edüp, sâbıka Diyârbekir Vâlîsi Sadr-ı esbak ‘Abdullah Paşa'ya Halebü'ş-şehbâ tevcîhiyle Tevkrî Mustafa Paşa bilâ-mansıb kalup, taraf-ı mîrîden beher mâh altı bin guruş verilmek bâbında Baş-muhâsebeden sûret i‘tâ olundu.</span></p>
<h2><a name="bookmark456"></a><span class="font14" style="font-weight:bold;"><a name="bookmark3251"></a>Tebdîl-i ba„zı menâsıb-ı ricâl-i devlet</span></h2>
<p><a name="bookmark3252"></a><span class="font14">Yeniçeri Kitâbeti, bi-tarîki'n-nakl Râkım Mehmed Mehmed Efendi'ye tevcîh ü in‘âm ve Defter Emâneti ile sâbıka Baş-muhâsebeci Râmî Paşa-zâde Mustafa Bey şâdmân kılındı.</span></p>
<h2><a name="bookmark457"></a><span class="font14" style="font-weight:bold;"><a name="bookmark3253"></a>Fevt-i Bekrî-zâde</span></h2>
<p><a name="bookmark3254"></a><span class="font14">İstanbul Kadılığı'nda ikdâm ü gayreti meşhûd ve taraf-ı hümâyûndan ‘atıyye vü ihsân ile mahsûd olup, çok geçmeden Anadolu Pâyesi'yle mesrûr ve mülhak-ı bi's-sudûr olan Bekrî-zâde Halîl Efendi, işbu cumâdde'lâhıranın ikinci günü<a name="footnote1210"></a><sup><a href="#bookmark3255">1210</a></sup><sup></sup> terk-i dâr-ı garûr ve mücâvir-i ehl-i kubûr olup, makamıyla sâbıka İstanbul Kadısı ve Anadolu Pâyesi olan ‘İvaz Paşa-zâde İbrâhîm Bey nâyil-i etemm-i hubûr oldu. Müteveffâ-yı müşârun ileyhin vukûf-i derecelerinde icmâl-i hâli mukaddemâ güzârende-i zebân-ı beyân olup, i‘âdesinde tıba‘-ı nâsa kelâl ve mâyil-i îcâz u ihtisâr olanlara fütûr u melâl ‘ârız olacağı ba‘îdün ‘ani'l-ihtimâl olmadığına binâ‘en, o kadarla iktifâ ve </span><span class="font14" style="font-style:italic;">hayru'l-kelâmi mâ kalle ve delle<a name="footnote1211"></a><sup><a href="#bookmark3256">1211</a></sup></span><span class="font14"><sup></sup> mesleği ihtiyâr ve ictibâ olundu.</span></p>
<h2><a name="bookmark458"></a><span class="font14" style="font-weight:bold;"><a name="bookmark3257"></a>Vukü„-i zelzele der Şâm ve Sayda</span></h2>
<p><span class="font14">İrâde-i cenâb-ı Kahhâr-ı Lem-yezel ile diyâr-ı Şâmât'da zelzele zuhûriyle o taraf sükkânını mübtelây-ı ıztırâb ve vecel edüp, mahrûse-i Şâm'da vâki‘ Emeviyye Câmi‘iyle minâre-i beyzâ münhedim ve Şâm Kal‘ası'nın ekser mahalleri rahnedâr ve münselim olduğundan başka vâfir cevâmi‘ u mesâcid ve büyût ve me‘âbid müşrif-i harâb ve tûde-i türâb olduğu o tarafdan ma‘rûz-i ‘atabe-i felek kıbâb kılınmağla, Dergâh-ı ‘âlî Kapucu-başılarından Fazlı Paşa-zâde Mustafa Bey, Binâ Emâneti'ne in-tihâb ve havâleten elli bin guruş verilüp, ta‘yîn olunan mi‘mârları istishâb ile o tarafa tahrîk-i rikâb eyleyüp Sayda Kal‘ası dahi sâhil-i bahre mücâvir ve ta‘mîrinde </span><span class="font14" style="font-weight:bold;">[M1 178] </span><span class="font14">ihmâl şart-ı ihtiyâta mugayir olup, Sayda malından on bin guruş havâle ve vâlî ve vü-cûh-i belde ma‘rifetleriyle bir kadem-i akdem yapılması zımnında cümleye hıtâben irsâl-i kıbâle kılındı.</span></p>
<h2><a name="bookmark459"></a><span class="font14" style="font-weight:bold;"><a name="bookmark3258"></a>Şurû„ be-binâ-yı Câmi„-i Lâleli</span></h2>
<p><span class="font14" style="font-style:italic;">Dü çîz hâsıl-ı „ömr est hayr u nâm-ı nikû Ez-în çû der-güzeri küllü men „aleyhâ fân.<a name="footnote1212"></a><sup><a href="#bookmark3259">1212</a></sup></span><span class="font14"><sup></sup></span></p>
<p><a name="bookmark3260"></a><span class="font14"><a name="bookmark3261"></a>mefhûmu üzere dünyâ fânî ve âsâr-ı hayriyye insana ‘ömr-i sânî olduğundan başka, ig-râz-ı zâyile-i dünya resîde-i hayyiz-i fenâ ve vücûh-i müberrât ve istınâ‘-ı hayrât tûşe vü zâd-ı ‘ukbâ olduğu ma‘lûm-i Pâdişâh-ı<a name="footnote1213"></a><sup><a href="#bookmark3262">1213</a></sup><sup></sup> Felâtûn-ârâ olduğuna binâ’en, ibtigâ-i merzât-ı Bârî ve temennâ-yı lütf ve âmurziş-i cenâb-ı Kird-gârî zımnında bir câmi‘-i latîf ve bir ma‘bed-i şerîf binâsına meyl ü rağbet ve hadîs-i </span><span class="font14" style="font-style:italic;">men benâ lillâhi mesciden benâllâhü lehû beyten fi'l-cenneti<a name="footnote1214"></a><sup><a href="#bookmark3263">1214</a></sup></span><span class="font14"><sup></sup> medlûlünden hâsıl olan teşrîfin iktisâbına himmet buyurup, Âsitâne-i sa‘âdet'de Lâleli çeşme kurbunda vâki‘ ‘Ârif Efendi bostanını ve civârında vaki‘ ba‘zı büyût ve dekâkini tayyibe karîb emvâlden iştirâ ve ashâbını sunûf-i ihsân ile irzâdan sonra Sâliha Sultân Kethudâsı Kapucu-başı ‘Ali Ağa'yı Emîn-i binâ nasb etmişler idi. Bir resm-i dilkeş ve pür-nemâyiş istihrâcı Mimâr Ağa'ya sipâriş olunup, mûmâ ileyh dahi cell-i gayretini sarf ve her tarafı keşf ile birer resm-i hoş âyende tarh u rasf edüp, ‘arz-ı huzûr-i Âsaf-ı deryâ-dil ve resm-i mezkûr bâdi-yi nazarda Sultân Selîm Câmi‘i'ne müşâbih ve muşâkil olduğundan mevki‘-i pesend ü tahsîne mütevâsıl olup, Mi‘mâr Ağa hil‘at-i pûş ve ihrâc-ı resmde hem-dûş-i murâfakat olan beş nefer mi‘mârân dahi câm-ı iltifâtdan cur‘a-nûş oldular. Resm-i mezkûr fi'l-hâl ‘arz-ı huzûr-i lâmi‘u'n-nûr kılınup, tarh u hey’etini câmi‘u'l-‘adl ve'l-ihsân olan Hâkân-ı zemân istihsân ve o veçhile binaya şurû‘ olunmasını emr ü fermân buyurmuşlar idi. Şa‘bânü'l-mu‘azzamın yirmi üçüncü günü<a name="footnote1215"></a><sup><a href="#bookmark3264">1215</a></sup><sup></sup> ihtiyâr olunan vakt-i mersûdetü's-sa‘âdâtda hafr-ı esâsa kasd ü niy-yet ve mukaddemce ihzâr olunan Ayasofya Şeyhi mihrâb vaz‘ olunacak mahalde du‘âya mübâşeret ve hıtâmında Şeyh-i mûmâ ileyh teberrüken mahall-i mezkûre darb-ı fe‘s-i himmet edüp, ‘âdet-i dîrîn üzere zebh-i karâbîn ve iğnâ-yı fukarâ vü mesâkîn ile celb-i havâtır ve istihsâl-i duâ-yı mütekâsir kılındı.</span></p>
<h2><a name="bookmark460"></a><span class="font14" style="font-weight:bold;"><a name="bookmark3265"></a>Vefât-ı Şeyhülislâm „Âsım İsmâ„îl Efendi ve nasb-ı Veliyyüddîn Efendi</span></h2>
<p><span class="font14">Müşârun ileyh birkaç günden berü münharifü'l-mîzâc olup, ‘illeti kabûl-i ‘ilâc etmediğinden, işbu Cumâdelâhıre‘nin yirmi sekizinci gicesi<a name="footnote1216"></a><sup><a href="#bookmark3266">1216</a></sup><sup></sup> deryây-ı bigerân-ı ‘âlem-i <a name="bookmark3267"></a>fânîden </span><span class="font14" style="font-style:italic;">lâ-‘âsıme'l-yevm min emrillâh<a name="footnote1217"></a><sup><a href="#bookmark3268">1217</a></sup></span><span class="font14"><sup></sup> mekaliyle gûyâ olarak ref-i raht-ı vücûd ve ‘azm-i semt-i beka </span><span class="font14" style="font-weight:bold;">[M1 179] </span><span class="font14">ve hulûd edüp, Sadrıa‘zam ve Tevkı‘î Mustafa Paşa ve Kapudan Paşa ve sudûr ve Nakıbü'l-eşrâf ve İstanbul Kadısı ve Ocak ağaları ve Defterdar Efendi, Sultân Mehmed Câmi‘i'nde cem‘ olmalarıyla Ayasofya Şeyhi'ne iktidâ ve namazı edâ olundu. Sâbıka Sadr-ı Rûm Veliyyüddîn Efendi, mesned-i vâlâ-yı fetvâya cümleden elyak u ehak görülüp, Sadrıa‘zam mukaddemce Serây-ı hümâyûn'a ‘azîmet ve Efendi-yi müşârun ileyhi Kapucular kethudâlarıyla da‘vet etmişler idi. Beş on günden berü mizâclarına inhırâf târî olup, rükûb u nüzûle kudretleri olmadığını beyân ve bu ‘inâyet-i bî-pâyân sebeb-i ber‘-i cism-i nâ-tüvânî olduğunu güzârende-i zebân eylediği ‘arz-ı huzûr-i Şehriyâr-ı devrân kılındıkda, cism-i bî-mârlarına sıhhat ve vücûd-i bî-tâblarına kuvvet gelinceye dek hânelerinde râhat etmeleri irâdesiyle ferve-i beyzây-ı Meşîhat boğça ile taraflarına irsâl olunup, bu teşrîf-i gayr-i mesbûk ile kavmi beyninde hâyiz-i rehîne-i mefharet oldu. Şifâ-bahş-ı bîmârân olan cenâb-ı Müste‘ân yevmen fe-yevmen müşârun ileyhin cism-i ‘alîline tâb ü tüvân verüp, ‘illeti sıhhate mübeddel olarak def‘-i emrâz u ‘ilel eylediğini taraf-ı Sadru's-sudûra ihbâr ve on yedi gün sonra Rikâb-ı hümâyûn'a vaz‘-ı cebhe-i meskenet ü iftikar eyledi.</span></p>
<h2><a name="bookmark461"></a><span class="font14" style="font-weight:bold;"><a name="bookmark3269"></a>Terceme</span></h2>
<p><span class="font14">Müteveffây-ı müşârun ileyh Devlet-i ‘aliyye'de Re‘îsülküttâb olan Küçük Çelebi dimekle ma‘rûf Mehmed Efendi'nin sulbünden rûd-i zindegânîye vürûd ve giderek kesb-i nümûvv-i vücûd eyleyüp, bin yüz yirmi senesi recebinde<sup>2</sup> Müftiyyü'l-enâm bulunan Ubıh-zâde ‘Abdullah Efendi, mahdûm-i mûmâ ileyhin kabiliyyetine nazar ve Medrese ru‘ûsuyla kadrini bâlâter edüp, Şeyhulislâm İsmâ‘îl Efendi'ye dâmâd ve bu takrîb kibâr-ı ‘ulemâya cihet-i karâbetle râbıta-bend-i i‘tızâd ve devre-i mu‘tâdeyi ba‘de't-tekmîl Yenişehir-i Fenâr Kazâsı'nı tahsîl etmişidi. Elli iki târîhinde<sup>3</sup> Burusa'ya Hâkim ve elli yedide<sup>4</sup> Medîne-i münevvere'ye ‘âzim ve altmış birde<sup>5</sup> İstanbul Kazâsı'yla kâmrân ve yetmiş târîhinde<sup>6</sup> Sadâret-i Anadolu ile şâdân olup, ba‘de'l-‘azl bâ-pâye Sudûr-i Rum'a vasl olunmuşidi. Yüz yetmiş iki zilka‘desinde<sup>7</sup> Müftiyyü'l-enâm ve hallâl-ı müş-kilât-ı hâss u ‘âmm olup,</span></p>
<p><span class="font14">fâzıl-ı devrân</span></p>
<p><span class="font4">(jljjj J^)</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
<p><span class="font9">6</span></p>
<p><span class="font9">7</span></p>
</div><br clear="all">
<p><span class="font12">“^1 ^.î \. <sub>?</sub> p </span><span class="font3" style="font-variant:small-caps;">^Ip</span><span class="font12"> y = Bugün Allah'ın emrinden (azabından) koruyacak yoktur” anlamına gelen bu cümle, Kur'an Hûd 11/43. âyetinin orta kısmında bulunmaktadır.</span></p>
<p><span class="font12">1 Receb 1120 = 16 Eylül 1708 Pazar.</span></p>
<p><span class="font12">1 Muharrem 1152 = 10 Nisan 1739 Cuma.</span></p>
<p><span class="font12">1 Muharrem 1157 = 15 Şubat 1744 Cumartesi.</span></p>
<p><span class="font12">1 Muharrem 1161 = 2 Ocak 1748 Salı.</span></p>
<p><span class="font14">meşîhatlerine târîh vâki‘ olduğundan başka Sadr-ı vakt Râgıb Paşa,</span></p>
<p><span class="font14">Binde bir ancak düşer bu resme târîh-i latîf Câh-ı fetvâ olsun Ismâ‘îl Efendi'ye sa‘îd</span></p>
<p><span class="font14">(</span><span class="font13" style="font-weight:bold;font-variant:small-caps;">Xa^ 4jUJ3İ Jm^Loo^I</span><span class="font4" style="font-weight:bold;"> u^-^djl ^y^ ol^</span><span class="font14">)</span></p>
<p><span class="font14">târîhini gûyâ ve Halîl Resâ dahi;</span></p>
<p><span class="font14">Oldu Ismâ‘îl Efendi ‘izz ile Müftiyyü'l-enâm</span></p>
<h2><a name="bookmark3270"></a><span class="font14"><sup><a name="bookmark3271"></a>(</sup></span><span class="font4" style="font-weight:bold;"><sub>f</sub>Ü^I </span><span class="font4" style="font-weight:bold;font-style:italic;">jû*</span><span class="font4" style="font-weight:bold;"> del J^ ^î J^^i </span><span class="font13" style="font-variant:small-caps;">^jO</span></h2>
<p><span class="font14" style="font-weight:bold;">[M1 180] </span><span class="font14">târîh-i benâmıyle şöhret-nümâ oldu. Sekiz mâh kadar mesned-nişîn-i Fetvâ ve ber-medlûl </span><span class="font14" style="font-weight:bold;">[mısra]„</span></p>
<p><span class="font14">Li-külli'm-ri‘in yevmen mine'd-dehri musarra‘un<sup>1</sup></span></p>
<p><span class="font14">‘âzim-i cenâb-ı ‘ukbâ oldu. Müşârun ileyhin her fende eli ve me‘ârif ü ‘ulûm-i cüz‘iyye ve külliyyede medhali olduğundan gayri elsine-i selâsede nazmen ve nesren güftâre kudretleri olup, nazm-ı selîsi dîvânından ve nesr-i matbû‘u târîhinden ma‘lûmdur. Hak budur ki inşâsı, rağbet-şiken-i Münşe‘ât-ı Harizmî ve bedî‘-i zemân ve sebk ü insicâm-ı elfâzı dağzen-i kalb-i Vassâf ve hâce-i cihân olup, şi‘ri Seb‘a-i mu‘allakaya sâmin ve esdâf-ı elfâzında dürer-i me‘ânî-yi latîfe kâmin olup, cem‘ etdiği kütüb-i latîfe ve devâvîn-i nefîse hâric-i hadd-i ihsâ ve imzâsıyla bu Fakır'in müşâhede eylediği kütüb ulûf derecelerine resâdır. </span><span class="font14" style="font-weight:bold;">[Mısra]„:</span></p>
<p><span class="font14">‘Âsım Ismâ‘îl Efendi kıldı firdevsi mekân</span></p>
<p><span class="font4">(jl£» </span><span class="font4" style="font-style:italic;">^^y&gt;</span><span class="font4">^-dî ^xiî </span><span class="font4" style="font-weight:bold;font-variant:small-caps;">J^pU^I (*^^p</span><span class="font13" style="font-variant:small-caps;">)</span></p>
<p><span class="font14">Nevres merhûmun fevtine inşâd etdiği târîhdir. Müşârun ileyhin eş‘ârından yâd-dâşt olan beyitler bu mahalle kayd olundu. </span><span class="font14" style="font-weight:bold;">Beyt:</span></p>
<table border="1">
<tr><td style="vertical-align:top;"></td><td style="vertical-align:top;">
<p><span class="font14">Hep hüsn ü ‘aşka dâyir imiş güft [ü] gûy-i halk Dillerde dâstân imiş esrâr sandığım</span></p></td></tr>
<tr><td style="vertical-align:top;">
<p><span class="font14">ve </span><span class="font14" style="font-weight:bold;">lehû</span><span class="font14">:</span></p></td><td style="vertical-align:bottom;">
<p><span class="font14">Düm-i tîg-i siyeh-tâb-nigâhın kılma zehr-âlûd</span></p>
<p><span class="font14">O kudretden mükehhal-çeşme zâlim sürmeler çekme.</span></p></td></tr>
</table>
<h2><a name="bookmark462"></a><span class="font14" style="font-weight:bold;"><a name="bookmark3272"></a>Ba„zı havâdis</span></h2>
<p><a name="bookmark3273"></a><span class="font14">Bundan akdem Şıkk-ı Evvel Defterdârı olup, rütbe-i Mîr-i mîrânî ile ‘Alâ’iyye Sancağı'na ib‘âd olunan el-Hâc Ahmed Paşa, Âsitâne-i sa‘âdet'e gelüp, hânesinde ikamet zımnında dest-bâz-ı niyâz ve recâsı karîn-i müsâ‘ade-i Şehriyâr-ı bende-nüvâz olduğuna binâ’en, Mîr-i mîranlığı ref&quot; ve Âsitâne'ye gelmesi bâbında sâdır olan emr-i ‘âlî kendü âdemîsine def&quot; olundu.</span></p>
<p><span class="font14" style="font-weight:bold;">Receb-i </span><span class="font14">şerîfin on birinci günü<a name="footnote1218"></a><sup><a href="#bookmark3274">1218</a></sup><sup></sup> Surre-i hümâyûn, Emîni olan Hasan Ağa'ya tes-lîm ve ber-kadem-i akdem kafile-i huccâc ile ‘azîmeti matlûb-i Pâdişâhî olduğu tarafına tefhîm olundu.</span></p>
<p><span class="font14" style="font-weight:bold;">Arpa </span><span class="font14">Emîni olan Temrî Mehmed Efendi'nin nahl-i ömrü üftâde-i sarsar-i ecel ve mansıbı ile Hasekî Mustafa Ağa bâlâr u ser menzil-i emel oldu. Mûmâ ileyh devr-i Ah-med Hânî'de Beylan Tevliyyeti ile çırâğ olup, bu devr-i bî-cevre gelinceye dek mukîm-i kûşe-i ferâğ ve kanâ‘at-kerde-i ednâ bülga-i refâğ olmuşidi. Şehriyâr-ı ‘âlem taht-ı hümâyûn-baht saltanata vaz‘-ı kadem buyurduklarında mu‘ârefe-i kadîme sebebi ile tezekkür ve huzûr-i hümâyûnalarına getürdüp, nukud ü ilbâs ile mûmâ ileyhi tehî-sâz-ı dâmen-i vecîb-i teşekkür buyurduklarından gayri Galata Voyvodalığı'yla tatyîb ve esâs ve dârâtını taraf-ı Mülûkâne'lerinden tertîb buyurup, sene-i âtiyede Arpa Emâneti'ni ‘inâyet ve tahsîl tertîbâtına zemân lâzım geldiğinden mahzâ vâreste-i sıklet olması bâbında ta‘vizân vâfir akça ‘an-nakd hazîneden i‘tâ olunup, </span><span class="font14" style="font-weight:bold;">[M1 181] </span><span class="font14">bervech-i sühûlet umûrunu ru’yet üzere iken ‘azm-i dâr-ı ahret eyledi.</span></p>
<p><span class="font14" style="font-weight:bold;">Monlacık-zâde </span><span class="font14">İshak Efendi, Edirne Payesi'yle mükerrem ve Topkapulu Sâlih Efendi-zâde İstanbul Pâyesi'yle hurrem oldu.</span></p>
<p><span class="font14" style="font-weight:bold;">Kapucular </span><span class="font14">Kethudâsı olan Silahdâr Paşa birâderi Hüseyin Bey, Mîrahûr-i Sânî nasb ü ta‘yîn ve Mîrahûr-i Sânî olan Seyyid Ahmed Ağa, Kapucular Kethudâlığı'yla kâmbîn kılındı.</span></p>
<p><span class="font14" style="font-weight:bold;">Gencîne-i </span><span class="font14">cevâhir-i esrâr-ı Hudâ ve sipehsâlâr-ı ketîbe-i rusül ü enbiyâ Muham-medü'l-Mustafâ ‘aleyhi mine's-salâti evfâhâ hazretlerinin Ravza-i mutahharaları her ne kadar müstağnî-yi zîb ü zîver ise dahi bir nev‘ tekarrub ve ihtisâs kesbine medâr olmak içün bir cevher-i girân-behâ ihdâsı lâyih-i hâtır-ı Şehinşâhî olmağla, ber vech-i tahmîn dört yüz kîse kıymetlü müseddesü'ş-şekl dört yüz kırata karîb bir kıt‘a zümrüd hazîne-i Şâhânelerinden ifrâz olunup, Medîne-i münevvere Kadısı ve Şeyhu'l-harem ma‘rifetleriyle o makam-ı melâyik-huddâma<a name="footnote1219"></a><sup><a href="#bookmark3275">1219</a></sup><sup></sup> âvîze kılınmak içün takdîm ve Büyük Sa-ka-başı'ya teslîm olundu.</span></p>
<p><span class="font14">Gü l Ahmed Paşa-zâde Vezîr ‘Ali Paşa mukaddem Sadâret'e takrîb olunacağını kable'l-cülûs Sadrıa‘zam tahkik ve şükât tedârüküyle ref-i tûg ve musâdereden başka îstanköy'e nefy ile eczây-ı sâmânını tefrîk etmişidi. Üç seneden berü cezîre-nişîn ve leyl ü nehâr kârî-yi âh ü enîn olduğu ma‘lûm-i Pâdişâh-ı bâhirü't-temkîn olduğuna binâ‘en, tûg u sancağı ibkâ ve îç-il mansıbı ile mezra‘a-i nedîde sehâb-ı emeli irvâ olundu.</span></p>
<p><span class="font14">Yeniçeri Ağası Kapu-kıran Mehmed Ağa'nın ba‘zı harîklarda gayret ü ikdâmı bizzat ma‘lûm-i Pâdişâhî olup, şa‘bânın yedinci cum‘a günü<a name="footnote1220"></a><sup><a href="#bookmark3276">1220</a></sup><sup></sup> bir kabza hançer-i mücevher ile miyân-bend-i iftihârı pür-zîver kılındı.</span></p>
<p><span class="font14" style="font-weight:bold;">Yanya Mutasarrıfı </span><span class="font14">Vezîr îsmâ‘îl Paşa'nın re‘âyâya olan te‘addîsi bî-hadd ü pâyân ve re‘âyây-ı mezkûre ‘arz-ı halleriyle birkaç def‘a tahrîk-i silsile-i merhamet-i Pâdişâh-ı zemân eylediklerine binâ‘en, fîmâ-ba‘d zulm ü sitemden dâmenkeş-i ictinâb ve fukarâ vü zu‘afâyı tetâvül-i dest-i te‘addî ile mübtelây-ı ıztırâb eylememesi bâbında mükteseb-i serzeniş ü ‘itâb olmuşiken mütenebbih olmayup, kemâ-kân vâdî-yi gafletde bûyân olduğu nümâyân<a name="footnote1221"></a><sup><a href="#bookmark3277">1221</a></sup><sup></sup> olmağla, Vezâreti ref‘ olunup, mübâşiri varmadan firâr ve Ar-nabûd Belgrad'ı semtlerinde karâr eyleyüp, bir müddetden sonra dâmengîr-i şefâ‘at ve cürmü ‘afv olunup o havâlîde muntazar-ı lütf-i Şehriyâr-ı îskender-haslet oldu.</span></p>
<p><span class="font14">Ba‘zı husûs müzâkeresiyçün erkân-ı devlet Enderûn-i hümâyûn'da cem‘iyyet eyledikleri gün bedestân etrâfında kâyin kuyumculardan birkaç hâyin sanduklarını be-destâna </span><span class="font14" style="font-weight:bold;">[M1 182] </span><span class="font14">sür‘atle nakl etdiklerinden halka bir nev‘ dağdağa îrâs ve etmek kapma ve neşr-i urcûfe etdirmek sûretlerini ihdâs etdiklerinden ikisi kuyumcular içinde sandal bedestânı ittısâlinde berdâr ve o makule bî-edebler tahvîf ü inzâr olundu.</span></p>
<p><span class="font14">Şehremîni semtinde zümre-i kuzâtdan bir şahs-ı şa‘bedebâzın hânesinde kalbazan âlâtı bulunduğu Bâb-ı ‘âlî'ye ihbâr ve nefy-i ebed ile Mısır'a tesyâr olundu.</span></p>
<p><a name="bookmark3278"></a><span class="font14">Şa‘bân-ı şerîfin on beşinci günü<a name="footnote1222"></a><sup><a href="#bookmark3279">1222</a></sup><sup></sup> kısteyn mevâcibi ihrâc ve tevzî‘ ve ba‘de'd-devr Teşrîfât-ı seniyye ile kadr-ı Sadrıa‘zamî terfî‘ olundu.</span></p>
<h2><a name="bookmark463"></a><span class="font14" style="font-weight:bold;"><a name="bookmark3280"></a>Ihsân-ı Vezâret be-Mîr-i mîrân-ı Trablus</span></h2>
<p><span class="font14">Bundan akdem iki tug ile Cerde Başbuğu nasb olunan ‘Osmân Paşa akrânına sâbık ve nazar-ı ‘inâyete şâyân ü lâyık olup, umûr-i Cerde dahi ekser-i evkatda debde-be-i Vezâret'le idâre oluna-geldiğinden Paşa-yı mûmâ ileyhe Vezâret verilmesi her ta-rafdan teşvîk u tergib olunmağla, gurre-i ramazânda rütbe-i vâlây-ı Vezâret'le tatrîb olundu.</span></p>
<h2><a name="bookmark464"></a><span class="font14" style="font-weight:bold;"><a name="bookmark3281"></a>Tebrîk-i „îd</span></h2>
<p><a name="bookmark3282"></a><span class="font14"><a name="bookmark3283"></a>Mâhı- sıyâm karîn-i encâm olduğuna binâ’en, leyletü'l-‘îd bi'l-cümle erkân-ı devlet takbîl-i dâmen-i Şehriyâr-ı bâhirü't-te’yîd ile nâyil-i inbisât-ı ber</span><span class="font10">1</span><span class="font14">-mezîd oldular.</span></p>
<h2><a name="bookmark465"></a><span class="font14" style="font-weight:bold;"><a name="bookmark3284"></a>Vukü„-i tevcîhât</span></h2>
<p><a name="bookmark3285"></a><span class="font14">İşbu şevvâlü'l-mükerremin dördüncü günü<a name="footnote1223"></a><sup><a href="#bookmark3286">1223</a></sup><sup></sup> tevcîhâta irâde-i hümâyûn te‘alluk ey-leyüp, ricâl-i bâb ve defterdârân ve Emânet-i Defter-i hakânî, mutasarrıflarına cümleten ibkâ olunup, Büyük Rûznâme, Hamza Hâmid Efendi'ye tevcîh ve Baş-muhâsebe, Nu‘mân Efendi'ye ibkâ ve Şehremâneti, Kirli İbrâhîm Efendi'ye tevcîh ve Tersâne-i ‘âmire, Sıdkı Mustafa Efendi'ye ve Darb-hâne, Halîl Efendi'ye ibkâ ve Matbah Emâneti, sâbıka Sadrıa‘zam Kethudâsı Ebûbekir Efendi'ye tevcîh ve Arpa Emâneti ibka ve Anadolu, Elmas Paşa-zâde Mustafa Bey'e ve Atlu Mukâbeleciliği, ‘Abdullah Bey'e tevcîh olunup, Haremeyn Muhâsebesi, Hâşim Efendi'ye ve Yeniçeri Kitâbeti, Râkım Mehmed Efendi'ye ibkâ ve Sipâh Kitâbeti, Dervîş Mehmed Na‘îmâ Efendi'ye ve Silahdâr Kitâbe-ti, Çukadar Ağalık'dan çıkma Süleymân Efendi'ye tevcîh ve Cizye Muhâsebesi, Nûri Bey'e ibkâ ve Mevkûfât, Yenişehirli ‘Osmân Efendi'ye; Küçük Rûznâme, Re‘îs-zâde ‘Abdurrezzâk Efendi'ye; Piyâde Mukâbelesi, ‘Ârif Süleymân Bey'e; Küçük Evkâf, Hâli-sa-zâde ‘Ali Efendi'ye; Kalyonlar Kitâbeti, Mahmûd Bey'e; Cebeciler Kitâbeti, Nâyilî Paşa-zâde Şâkir Bey'e; Tophâne Nezâreti, Kesriyyeli-zâde Bekir Bey'e tevcîh olunup, menâsıb-ı bâkıye dahi erbâb-ı istihkâka tevcîh ü ‘inâyet ve ba‘zıları dahi ‘atâyây-ı Pâdişâhî ile vâreste-i kayd-ı zarûret kılındı. Ocak ağaları dahi ibkâ olunup, fekat Sipâh Ağalığı, Urfalı Mehmed Ağa‘ya; </span><span class="font14" style="font-weight:bold;">[M1 183] </span><span class="font14">ve Silahdâr Ağalığı, İbrâhîm Bey'e; ve Başbâkı-kulluğu, Hüseyin Bey'e tevcîh olundu.</span></p>
<h2><a name="bookmark466"></a><span class="font14" style="font-weight:bold;"><a name="bookmark3287"></a>İhrâc-ı Donanma-yı hümâyûn</span></h2>
<p><a name="bookmark3288"></a><span class="font14">Şevvâlin on birinci günü<a name="footnote1224"></a><sup><a href="#bookmark3289">1224</a></sup><sup></sup> Donanma-yı hümâyûn'un ihrâcı musammem olduğuna binâ‘en, Kapudan Paşa Mîr-i mîrândan olmağla, Selîmî ile ‘atebe-i Şâhâne'ye ruhsâ ve hil‘at iksâsından sonra Dolma-bağçe pîşgâhına lenger-endâz-ı heybet ve birkaç günden sonra Ak-deniz'e doğru şirâ‘-güşây-ı ‘azîmet oldu.</span></p>
<h2><a name="bookmark467"></a><span class="font14" style="font-weight:bold;"><a name="bookmark3290"></a>İ„dâm-ı „Abdurrahîm Bey</span></h2>
<p><span class="font14">Mûmâ ileyh Filibe hânedânından olup, ihrâz-ı menâsıb ve kat‘-ı merâtib niyyeti ile Âsitâne'ye gelmişidi. Defterdâr-ı nâmdâr olan Halîmî Paşa'ya, rabt-ı peyvend te‘alluk ve giderek emsâline tefavvuk edüp, Edirne ve Sofya ve o havâlînin ‘ale'l-‘umûm ka-sabât ve kurâsı mübâya‘asını der‘uhde vü iltizâm ve behâlarını cânib-i mîrîden ahz ü istîfâ ile tahsîl-i merâm eyleyüp, kendüsi bizzât bu mesâlihin ru‘yetine kâyim ve Halîmî <a name="bookmark3291"></a>Paşa'ya istinâd ile zulm ü te‘addîye mülâzim ve kati çok meblağ fukaradan tahsîl ve esbâb-ı dârât ü ihtişâmını gereği gibi tekmîl etdikden sonra Âsitâne-i saâdet'e vürûd ve Matbah Emâneti ile isbât-ı vücûd etimişidi. Müstenedi ber-taraf ve kendüsi bâd-be-keff olmağla, Filibe'ye iclâ ve o hilalde tîşe-i zulm ü cevriyle dilharâb olan reâyâ rikâb-ı ka-mer-tâba iştikâ ile teşvîr-i gazab-ı Pâdişâhî eylediklerinden, Âsitâne'ye ihzâr sûretinde Edirne'ye lede'l-vusûl Bostâncı-başı ma‘rifetiyle maktûl ve emvâl ü eşyâsı hazîne-i Pâdişâhî'ye mevsûl oldu.</span></p>
<h2><a name="bookmark468"></a><span class="font14" style="font-weight:bold;"><a name="bookmark3292"></a>Fevt-i Kalgay Sultân</span></h2>
<p><a name="bookmark3293"></a><span class="font14">Ka‘ide-yi dûdmân-ı Cengîziyân üzere hâlâ Kırım hânı Kırım Girây Hân'ın Kal-gaylık hidmetinde olan Sultân sûy-i ahrete şitâbân olmağla, birâder-i kihterlerin Kuban Ser‘askerliği'ne tahsîs ve sinîn-i vâfireden berü Kuban Ser‘askeri olan karındaşı Baht Girây Sultân-zâde Saâdet Girday Sultân'ın binây-ı ikbâlini Kalgaylık ile tarsîs eyleyüp, keyfiyyeti derbâr-ı ‘atûfet-medâra inhâ ve ibkâ ve takrîrini recâ etmişidi. Mes’ûlü müsâ‘adeye makrûn ve bir sevb-i kontuş semmûr paçası kürk ve beş kîse akçe irsâliyle îfây-ı hakk-ı kânûn kılınup, mûmâ ileyh dahi vefât ve terk-i turktâz-ı deşt-i hayât edüp, yerine Maksûd Girây nasbı ile telâfî-yi mâ-fât olundu.</span></p>
<h2><a name="bookmark469"></a><span class="font14" style="font-weight:bold;"><a name="bookmark3294"></a>„Azl ü nasb-ı sadreyn</span></h2>
<p><a name="bookmark3295"></a><span class="font14">Rumeli Kadı‘askeri olan Şeyhî Monla Efendi ve Sadrı- Anadolu olan Kara Bekir-zâde ‘Osmân Efendi'nin müddetleri gayete vâsıl olup, şevvâlin yirmi beşinci günü<a name="footnote1225"></a><sup><a href="#bookmark3296">1225</a></sup><sup></sup> Mir-zâ-zâde Mehmed Saîd Efendi, Rumeli Sadâreti'ne ve Hekîm-başı Mehmed Refî‘Efendi, Anadolu </span><span class="font14" style="font-weight:bold;">[M1 184] </span><span class="font14">Sadâreti'ne nâyil oldu.</span></p>
<h2><a name="bookmark470"></a><span class="font14" style="font-weight:bold;"><a name="bookmark3297"></a>„Azl-i Defterî ve Re’îsülküttâb ve Çavuşbaşı</span></h2>
<p><span class="font14">Defterdar-ı Şıkk-ı Evvel olan İbrâhîm Efendi, </span><span class="font14" style="font-weight:bold;">[mısra]„:</span></p>
<p><span class="font14">Ve men ya‘iş yelka devâhî'l-meşîb<a name="footnote1226"></a><sup><a href="#bookmark3298">1226</a></sup></span><span class="font14" style="font-style:italic;"><sup></sup></span></p>
<p><span class="font14">mefhûmu üzere kerem ve serd-i rûzgârı tecribe vü ihtibâr etmişiken; “Ba‘zı umûr-i muhdese ihtirâ‘ıyla devlete hidmet ve Pâdişâh'a tahsîl-i kurbiyyet ederim” deyü Sad-rıa‘zam hâssı olan Kıbrıs'ın mîrî tarafından ilzâmına ‘amel ve müşârun ileyhe bir başka mahall-i bedel etmek zu‘munda olduğu ma‘lûm-i Sadr-ı ecel olduğu ân ‘azlini takrîr ve me‘al-i: </span><span class="font14" style="font-style:italic;">İn „âdeke'l-vezîru lem yenfa„ke'l-emîru<a name="footnote1227"></a><sup><a href="#bookmark3299">1227</a></sup></span><span class="font14"><sup></sup> mefhûmu hakkında sûret-i pezîr oldu.</span></p>
<p><span class="font14">‘Alâ’iyye Paşalığı'ndan tehâfüt ile hânesinde ârâmgîr olan el-Hâc Ahmed Efendi, o makam-ı hatîr ile tevkır oldu.</span></p>
<p><a name="bookmark3300"></a><span class="font14" style="font-weight:bold;">Reîsü'lküttâb </span><span class="font14">olan ‘Abdullah Efendi, </span><span class="font14" style="font-style:italic;">lâ yenfa„u li'ş-şerri ve lâ li’l-hayr<a name="footnote1228"></a><sup><a href="#bookmark3301">1228</a></sup><sup></sup></span><span class="font14"> ise dahi riyâseti ‘arz gibi kayim bi'l-gayri olup, başlı başına bir takrîr yazmakdan ‘âciz ve muztar ve serâyir-i devlete sefele-i küttâb bi'z-zarûre mahrem olacağı mukarrer olduğuna binâ‘en, zilka‘denin ikinci günü<a name="footnote1229"></a><sup><a href="#bookmark3302">1229</a></sup><sup></sup> ‘azl ve fazîlet ve bâhiresi müsellem-i erbâb-ı dirâyet ü ‘akl olan re‘îs-i sâbık Kâşif Mehmed Efendi hidmet-i mezkûreye nakl olunup, Çavuşba-şı<a name="footnote1230"></a><sup><a href="#bookmark3303">1230</a></sup><sup></sup> Hatîb-zâde dahi ‘an-asıl galîz u fazz ve hidmetinden Sadrıa‘zam istîfây-ı haz eylediğinden o dahi ma‘zûl ve e‘âzım-ı ricâl-i devletden Hamza Hâmid Efendi yerine mevsûl oldu.</span></p>
<h2><a name="bookmark471"></a><span class="font14" style="font-weight:bold;"><a name="bookmark3304"></a>Me’mûriyyet-i Mîrahûr-i Evvel sâbık Mustafa Ağa be-ta„mîr-i mecârî-yi miyâh-ı Mekke-i mükerreme</span></h2>
<p><a name="bookmark3305"></a><span class="font14">Bir müddetden berü Mekke-i mükerreme ve etrâfında cârî olan miyâhın mesâliki ta‘mîr olunmadığından suda kıllet ve mücâvirîn-i Beyt-i Hudâ'da zarûret ber-kemâl ol-mağla, yenbû‘-i cedâvil lutf u sehâ ve mîzâb-ı rahmet-i selsâl cûd ü nedâ olan Şehriyâr-ı melek-sîmâ tarafından turuk-i miyâh tathîr u inka ve âteş-i ‘atş ile tefsîde-i leb olan se-kene-yi Bekke'yi iska vü irvâ etmek niyâzını şâmil Şerîf-i Mekke tarafından tahrîrât gelüp, mefhûmu ‘ilm-i Cihânbânî'ye şâmil oldukda, derhal lüzûmu kadar meblağ ile sâbıka Mirâhûr-i Evvel Mustafa Ağa, bu hidmet-i şerîfeye intihâb ve intihâl ve ber vech-i isti‘câl ol savb-ı meyâmin evbe irsâl olundu.</span></p>
<h2><a name="bookmark472"></a><span class="font14" style="font-weight:bold;"><a name="bookmark3306"></a>Vukû„-i küsûf</span></h2>
<p><span class="font14">Şevvâlü'l-mükerremin yirmi dokuzuncu günü<a name="footnote1231"></a><sup><a href="#bookmark3307">1231</a></sup><sup></sup> âfitâb-ı ‘âlemtâb bir parmak kalıncaya dek münkesif ve iki sâ‘at mürûrunda müncelî vü münkeşif oldu. Necl-i necîb-i Nebevî olan hazret-i Îbrâhîm'in vefâtı günü zuhûr eden küsûfu, o nahl-i cemenistân-ı nübüvvetin sukûtundan neş‘et eylediğine ba‘zı nâs zâhib olduğunu Fahr-i ‘âlem sal-lallâhü ‘aleyhi ve selem hazretleri istimâ‘ buyurup: </span><span class="font14" style="font-style:italic;">İnne'ş-şemse ve'l-kamere âyetâni min âyâti'llâh lâ-yenkesifâni li-mevti ahadin<a name="footnote1232"></a><sup><a href="#bookmark3308">1232</a></sup><sup></sup></span><span class="font14" style="font-weight:bold;"> [M1 185] </span><span class="font14">eser-i belîgiyle i‘tikadlarını ıslâh ve sebeb-i husûf u küsûfü îzâh buyurdular.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
</div><br clear="all">
<p><span class="font14">Hükemâ kavlince eğer ictimâ‘, ‘ukde-i re’sden ya zenebden birinin havâlîsinde vâki‘ olur ise kamer-i basar ile âfitâb beyninde hâyil olup, vech-i âfitâbı setr etmekle küsûf vâki‘ olur, gâh tamâmen setr eder ki küsûf-i küllî olur ve gâh ba‘zan setr eder ki küsûf-i cüz‘î olur. O zemân rûy-i âfitâbda mür‘â olan siyahlık reng-i kamer olup, küsûf cânib-i garbdan zuhûr ve yine o cânibden incilâya başladığı erbâbına ma‘lûmdur. Ve cumhûr-i hükemâ katında hüsûf-i kamer kürre-i arz cirm-i şems ile cirm-i kamerin mâ-beynine tavassut etmekle kamerin nuru zevâlinden ‘ibâretdir. Ve vakt-i inhisâfda safha-i kamerde şekl-i dâ‘ire<a name="footnote1233"></a><sup><a href="#bookmark3309">1233</a></sup><sup></sup> gibi nümâyân olan zulmet kürre-i arzın zıllidir demişler ve dâ‘ire<a name="footnote1234"></a><sup><a href="#bookmark3310">1234</a></sup><sup></sup> şeklinde görülmesi kürriyyet-i arza delildir dediler.</span></p>
<p><span class="font14" style="font-weight:bold;">Su’âl: </span><span class="font14">Şems ile kamerin beher mâh ictimâ‘ları vâki‘ olup, küsûf ve husûf her ayda zuhûr etmek lâzım gelür idi.</span></p>
<p><a name="bookmark3311"></a><span class="font14" style="font-weight:bold;">Cevâb: </span><span class="font14">Şems arzdan büzürg-ter olup, eğer şems mikdâr ü cirimde arza müsâvî olsa idi her şehrde küllî olmazsa da cüz‘î olsun kamere inhisâf târî olur idi.</span></p>
<h2><a name="bookmark473"></a><span class="font14" style="font-weight:bold;"><a name="bookmark3312"></a>Ahvâl-i Vâlî-yi Karaman</span></h2>
<p><span class="font14">Sâbıkâ Cerde Başbuğu ve hâlâ Karaman Vâlîsi olan Vezîr ‘Abdurrahmân Paşa, şedîdü'ş-şekîme ve sâhib-i dâyire-i ‘azîme olup, Konya halkı mutâlebât-ı ‘anîfesiyle halîde-pây-ı vahl-i ıztırâb olduklarından, birkaç def‘a ‘arz-ı hâlleriyle ta‘cîz-i ricâl-i bâb eyledikleri ma‘rûz-i rikâb-ı kamer-tâb kılındığına binâ‘en, Vezâreti ref‘ olunup, memleketinde ikâmeti içün Kapucu-başı ta‘yîn ü irsâl ve yedine misâl-i lâzimü'l-imtisâl veril-mişidi. Mûmâ ileyh Konya'ya varup, emr-i ‘âlîyi ibrâz eyledikde, müşârun ileyh ızhâr-ı nefret ü işmi‘zâz ve mûmâ ileyhi<a name="footnote1235"></a><sup><a href="#bookmark3313">1235</a></sup><sup></sup> habs edüp, Konya'dan hareket ile Âsitâne tarafına turktâz eylemişidi. Mâyil-i fesâd olan ba‘zı evbâş ve evgâd ictimâ‘ıyla sevâd-ı cem‘iyyeti izdiyâd bularak ceyş-i kesîf ile Bolu'ya doğru vusûlü hadşe-resân-ı kulûb-i erkân olup, encâm-kâr birkaç def‘a muhâbere ve terhîb ile maskat-ı re‘si olan Dâren-de'de ikâmetine nizâm ve yollarda başında olan haşerât-ı nâsı tefrîk eyleyerek Dâren-de'ye varup, muntazar-ı lutf-i Pâdişâh-ı Dârâ-gulâm olduğunu tahrîr ü i‘lâm eyledi.</span></p>
<p><span class="font14">Ba‘zı sikadan mervîdir ki, Şehriyâr-ı zemân hazretlerinin ba‘zı umûrda ısrârı nü-mâyân ve Sadr-ı vakt bulunan Râgıb Paşa bu cihetle velhân olup, kasd-ı ihâfe ile ‘Ab-durrahmân Paşa'ya haber ib‘âs ve Bolu'ya doğru teveccühünü ihsâs ile mûcib-i </span><span class="font14" style="font-weight:bold;">[M1 186] </span><span class="font14">ıztırâb olacak hîle-i felsefiye îrâs eyleyüp, ‘âkıbet müşârun ileyhin<a name="footnote1236"></a><sup><a href="#bookmark3314">1236</a></sup><sup></sup> sevretini yine kendüsü teskîn ve Dârende'de cüz‘î ikâmetden sonra rütbe-i Vezâreti ibkâ olunacağını</span></p>
<p><span class="font12">ve Allah'a (cc) duâda bulunun” hadîs-i şerifinin bir bölümüdür, bk. Buhârî, </span><span class="font12" style="font-style:italic;">Sahîh-i Buhân</span><span class="font12">&quot;, nr. 1060, II, 39.</span></p>
<p><a name="bookmark3315"></a><span class="font14">sırran tarafına ifâde vü tebyîn eyledi. Münhal olan Karaman Eyâleti, Sadr-ı esbak Sa‘îd Mehmed Paşa'ya ve Mısr-ı Kahire, Vezîr Kâmil Ahmed Paşa'ya; ve Cidde Sancağı, Sadr-ı esbak Vezîr Mustafa Paşa'ya tevcîh ü ‘inâyet ve Cidde Vâlîsi Vezîr Sa‘deddîn Paşa, Şâm tarafına çıkup, vusûlü haberi kar‘-ı sâmi‘a-i devlet eyledikde, hâline çespân bir mansıb ihsân olunacağı tarafına tahrîr ü işâret olundu.</span></p>
<h2><a name="bookmark474"></a><span class="font14" style="font-weight:bold;"><a name="bookmark3316"></a>Mütekâ„id-şüden-i Defterdâr-ı sâbık</span></h2>
<p><a name="bookmark3317"></a><span class="font14">Bundan akdem Defterdar ve ‘azl ü infısâl ile hânesinde pâ-bercây-ı merkez-i is-tikrâr olan İbrâhîm Efendi, erzel-i ‘ömre resîde ve bisât-ı kuvveti dest-i herm ve inhitât ile berçîde olup, fî mâ ba‘d istihdama kudreti ve ru‘yet-i umûra istitâ‘ati olmadığı müte-hakkak ve bu makûle emekdâr-ı devlet olanları kayd-ı zarûretden ihlâ şîme-i mürüvvete muvâfık olmağla, hayatda oldukça senevî on iki kîse taraf-ı mîrîden mûmâ ileyhe i‘tâ olunmak üzere hatt-ı hümâyûn şeref-sudûr ve mûmâ ileyh bu ‘inâyet-i bî-gayeden nâyil-i aksâ'l-gaye-i sürûr oldu.</span></p>
<h2><a name="bookmark475"></a><span class="font14" style="font-weight:bold;"><a name="bookmark3318"></a>Tetimme-i havâdis-i în-i sâl</span></h2>
<p><span class="font14">Çatladı-kapu semtinde vâki‘ bir vîrânede zemân-ı kadîmden kalmış üç kıt‘a ve Sultân Bâyezîd Câmi‘i'ne karîb Parmak-kapu semtinde iki kıt‘a musaykal ve mevzûn sütûn bulunup, müceddeden inşâsı irâde olunan câmi‘-i şerîfe lüzûmu mütebeyyen olduğundan, san‘at-ı cerr-i eskal ile câmi‘-i mezkûr sâhasına nakl ü îsâl ve emr-i binâda yüsr ü sühûlet emâreleri istidlâl olundu.</span></p>
<p><a name="bookmark3319"></a><span class="font14" style="font-weight:bold;">Lağamcı-başı </span><span class="font14">san‘atını icrâ içün bir mahal tahsisini recâ eylediğine binâ’en, Ka-ğıd-hâne Kazâsı tahsîs ve seyr ü temâşâya şâyeste olduğu Sadrıa‘zam tarafından telhîs olunmuşidi. Lâzime-i lağam mahalline ta‘biyye ve temâşâ içün mekân tesviye olunduğu ihbâr olunduğuna binâ‘en, zilhicce evâhırında<a name="footnote1237"></a><sup><a href="#bookmark3320">1237</a></sup><sup></sup> Hakan-ı cihân Kağıd-hâne Kazâsı'nı, kudûm-i Şâhâne'leriyle reşk-sâz-ı sahn-ı cinân eylediklerinde lağama âteş ilka ve san‘atlarını kemâliyle icrâ ve lağamcı-başı ve sâyire bahşişler i‘tâ olundu.</span></p>
<h2><a name="bookmark476"></a><span class="font15" style="font-weight:bold;"><a name="bookmark3321"></a>VEKÂYİ„-İ SENE ERBA„ VE SEB„ÎN VE Mİ’ETE VE ELF</span></h2>
<p><span class="font14">Sâl-i mezkûr muharremü'l-harâmı ibtidâsında<a name="footnote1238"></a><sup><a href="#bookmark3322">1238</a></sup><sup></sup> Bosna Eyâleti, Vezîr Muhsin-zâde Mehmed Paşa'ya tevcîh olunup, Kütahya'dan hareket ve Âsitâne-i sa‘âdet'e gelüp, halîle-i celîleleri Sultân hazretlerinin seraylarında birkaç gün istirâhat eylemeleri tarafına telmîh u işâret ve münhal olan Anadolu Eyâleti, Tevkî‘î Vezîr Mustafa Paşa'ya ihsân olunup, kendüsü Nişâncılık ile </span><span class="font14" style="font-weight:bold;">[M1 187] </span><span class="font14">Âsitâne'de ikamet ve mütesellim ile zabt-ı mansıb etmek üzere tahsîl-i ruhsat eyleyüp, sâbıka Bosna Vâlîsi Vezîr Mehmed Paşa'ya, şimdilik Yanya Sancağı ‘inâyet olundu.</span></p>
<p><span class="font14" style="font-weight:bold;">Erbâb-ı </span><span class="font14">ze‘âmet ve tîmâr Devlet-i ‘aliyye'nin i‘tinâ eyleyeceği askerden oldukları zâhir u âşikâr iken, temâdî-yi eyyâm-ı esfâr sebebi ile âzmâyiş-i kâr-ı zârdan ekserîsi pâ-keşîde-i ferâgat ve âsûde-nişîn mastebe-i betâlet olup, içlerinde i‘mâl-i seyf ü sinân ve idâre-i şemşîr ü kemân eder ekall-i kalîl ve sefer zuhûrunda ednâ şiddet-i muhârebe-ye sabr u tehammül edemeyüp, gûyâ </span><span class="font14" style="font-style:italic;">hel min sebîl<a name="footnote1239"></a><sup><a href="#bookmark3323">1239</a></sup></span><span class="font14"><sup></sup> olacağları vâreste-i ityân-ı delîl ol-mağla, fî-mâ-ba‘d o makûleler te‘allüm-i ceng ve remy-i tüfeng ve âzmâyiş-i tîr ve darb-ı şemşîr vâdîlerini erbâbından görmeğe ihtimâm eylemeleri bâbında ısdâr-ı ahkâm olundu.</span></p>
<p><a name="bookmark3324"></a><span class="font14" style="font-weight:bold;">Mâh-ı mezbûrun </span><span class="font14">on dördüncü günü<a name="footnote1240"></a><sup><a href="#bookmark3325">1240</a></sup><sup></sup> sunûf-i ‘asâkirin müstehak oldukları mevâcib tertîb olunan dîvânda kabzına me‘mûrlara edâ ve devr ‘akabinde Hazîne Ket-hudâsı Teşrîfât-ı hümâyûn getürüp, vech-i lâyıkı üzere hidmeti i‘tâ olundu.</span></p>
<h2><a name="bookmark477"></a><span class="font14" style="font-weight:bold;"><a name="bookmark3326"></a>Vukü„-i tebeddülât<a name="footnote1241"></a><sup><a href="#bookmark3327">1241</a></sup></span><span class="font14"><sup></sup></span></h2>
<p><a name="bookmark3328"></a><span class="font14">Çavuş-başı olan Hamza Hâmid Efendi, Sadrıa‘zam Mektubcu bulundukda, Baş-halîfe olup, o zemândandan berü miyânelerinde hukuk-i muhkem u üstüvâr ve Sadâret-i ‘uzmâ'ya teşrîf edeli hakkında enzâr-ı ‘âtıfeti derkâr olup, bu def‘a dahi Kethudâlık mesnediyle mûmâ ileyhi hâyiz-i rehîne-i i‘tibâr ve selefi Subhî-zâde ‘Abdullah Efendi ‘azl ve hânesinde ikametle mübtelây-ı ezell oldu. Münhal olan Çavuş-başılık hidmetiyle ‘Ivaz Paşa-zâde Halîl Bey, muğtenem ve sâbıka Cebeciler Baş-kethudâsı Derzi Hüseyin Ağa ‘azlinden Cebeci-başılık ile mükerrem ve müddet-i vâfireden berü Topçu-başı olan hânesinde müsterîh ve Topçu-başılık, sâbıkı Mustafa Ağa'nın ismine tashîh olundu.</span></p>
<h2><a name="bookmark478"></a><span class="font14" style="font-weight:bold;"><a name="bookmark3329"></a>Binâ ve tekmîl-i Câmi„-i Üsküdar</span></h2>
<p><span class="font14">Bundan akdem taraf-ı hümâyûndan vâlide-i müşfikaları Mihrimâh Sultân<a name="footnote1242"></a><sup><a href="#bookmark3330">1242</a></sup><sup></sup> içün Üsküdar Ayazma'sında temhîd ve te‘sîs olunan câmi‘-i melâyik-enîs bi-fazlihi te‘âlâ hıtâma resîde olup, evkaf ve müsekkafâtı ber vech-i evfâ tertîb ü tanzîm ve hademe vü sedenesi lâyıkı üzere tetmîm olunup, câmi-i mezkûr fushat-i cihât ve resânet-i simât ile şebîh-i Beyt-i ma‘mûr ve envâr-ı tecelliyât-ı Sübhâniyye ile zıyâ-bahş-ı ta‘ât-ı güzînân-ı Rabb-i Gafûr olduğundan başka tabakat ve zevâyâsı her vakt ü ân cemâ‘atle memlû ve her kûşesinde Kur‘ân-ı ‘azîmü'ş-şân metluv olmağla, hak budur ki bir eser-i cemîl ve bir hayr-ı celîl olup, safahât-ı sevâb-nâme-i Pâdişâh-ı bedî‘u'l-hısâl </span><span class="font14" style="font-weight:bold;">[M1 188] </span><span class="font14">erkam-ı ha-senât ile mâl-â-mâl ve revân-ı vâlide-i cennet-mekânları şâd-âb-ter-i sehâb-ı rahmet-i</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
</div><br clear="all">
<p><span class="font14">Müte‘âl olduğu vâreste-i şübühât ü işkâldır. Sadrıa‘zam'ın itmâmına dâyir inşâd etdiği târîhdir:</span></p>
<p><span class="font14">Muktedây-ı Ehl-i sünnet câmi‘-i mecmû‘-i hayr</span></p>
<p><span class="font14">Etdi çün bu ma‘bed-i zîbâyı inşâ bî-rîyâ Sadr-ı asrı bendesi Râgıb dedi târîhini</span></p>
<p><span class="font14">Câmi‘-i ra‘nâ binâ-i Şâh Sultân Mustafa</span></p>
<h2><a name="bookmark479"></a><span class="font14" style="font-weight:bold;"><a name="bookmark3331"></a>„Azl-i Ser-bostâniyân</span></h2>
<p><a name="bookmark3332"></a><span class="font14"><a name="bookmark3333"></a>Bostâncı-başı Halîl Ağa'nın hidmeti gayr-i meşkûr olduğu içün o câh-ı refî‘den mehcûr ve Hasekî Ağa, makamıyla mesrûr oldu.</span></p>
<h2><a name="bookmark480"></a><span class="font14" style="font-weight:bold;"><a name="bookmark3334"></a>Fevt-i Kâşgarî „Abdullah Efendi</span></h2>
<p><a name="bookmark3335"></a><span class="font14">İdrîs Köşkü kurbunda Hâcegân-ı Dîvân-ı hümâyûn'dan Murtezâ Efendi merhûmun binâ etdiği tekkede seccâde-nişîn-i irşâd ve zâviye-güzîn-i ‘ibâdet-i Rabbü'l-‘ibâd olan Kâşgarî ‘Abdullah Efendi, saferin yedinci gicesi<sup>1</sup> sun‘-i nakş-bend-i ezel olan câme-i gülgûn-tırâz-ı hayâtı çâk-çâk-i dest-i ecel olup, cesed-i şerîfi kenâre-i tekye-i mezkûrede defîn-i hâk-i ‘ıtr-nâk oldu. Şeyh-i müşârun ileyhin zâhir u bâtını ma‘mûr ve kalb-i tâbnâki mehbit-i envâr-ı esrâr-ı kümûn u zuhûr olup, seyr ü sülûkü resîde-i derece-i gayet ve ‘ulûm-i zâhirede mehâreti vâreste-i kayd-ı işâret, mirtâz u müteheccid ve tûşe-i kanâ‘atle mütezevvid bir zât-ı kerâmet-simât idi. Ekser vakitleri keşf-i setâyir-i Mes-nevî-yi şerîf ile güzerân ve ba‘zan tedrîs ile mürde-dilân-ı rûzgâra bahş-ı râhat-ı cân edüp, kabûle sezâvâr eş‘âr-ı dilârâsı ve ba‘zı resâyil-i feyz-bahşâsı manzûr ve her fenden haberdâr olduğu âsârından ma‘lûm-i erbâb-ı şu‘ûrdur.</span></p>
<p><span class="font14" style="font-weight:bold;">„Azl ü nefy-i Kadî-yi Üsküdar ve ba„zı vefeyât</span></p>
<p><span class="font14">Üsküdar Kadısı Hamîdî Efendi, ziyâde mahsûl me‘mûlüyle dest-i hırs u âzı-dirâz ve Üsküdar halkını mübtelây-ı âh-ı cân-güdâz edüp, bilâhare mûmâ ileyhden birkaç def‘a şikâyet ve istid‘â-yı merhamet olunduğundan, ‘azliyle iktifâ olunmayup, Gelibolu'ya iclâ olundu.</span></p>
<p><span class="font14" style="font-weight:bold;">Dergâh-ı </span><span class="font14">‘âlî kapucu-başılarından Cici-zâde Halîl Ağa, Şerif Müsâ‘id'in ibka-yı emâretini şâmil teşrîfât ile müctâz-ı râh-ı Hicâz olmuşidi. Mûmâ ileyh ve hâcegândan Mevkufâtî Mehmed Efendi ve Mekke-i mükerreme Kadısı Akkermânî Mehmed Efendi, o arâzî-yi mukaddesede muzahrefât-ı kevniyyeden rûtâb-ı i‘râz ve esb-i çûpîn-pây ile merhale-i şehrâh-ı bekaya intihâz eylediler.</span></p>
<p><span class="font12">7 Safer 1174 = 18 Eylül 1760 Perşembe.</span></p>
<p><a name="bookmark3336"></a><span class="font14" style="font-weight:bold;">Akkermânî </span><span class="font14">merhûm çehre-i Nahv'in Hâl-i Hindûsu ve sîmây-ı Mantık'ın Hâcib ve Ebrû'su, ‘İlm-i Me‘ânî ve Bedî‘in Cürcânî'si<a name="footnote1243"></a><sup><a href="#bookmark3337">1243</a></sup><sup></sup> ve ‘ulûm-i âliye vü ‘âliyenin Tef-tazânî'si<a name="footnote1244"></a><sup><a href="#bookmark3338">1244</a></sup><sup></sup> iken, evkatı fakr ü fâka ile güzâr ve kedd-i yemîn ile sedd-i sulme-i cû‘a ib-tidâr edüp, hatt-ı ‘indî ile kati çok âsâr-ı kalemi meşhûd ve muhaşşî-yi Kadı Beyzâvî </span><span class="font14" style="font-weight:bold;">[M1 189] </span><span class="font14">ü Buhârî yazup, el-yevm bir mahalde mevcûd olduğundan başka, ba‘zı resâyi-li beyne't-talebe mütedâvel ve cevdet-i karîha-i sabîhası âsârından müstedleldir. ‘Âlem-i fakr u iflâsında bir Bektâşî odasına gelüp, kahve ve berş talebinde olmağla, ferâğ-ı dest hasebiyle i‘tizâr ve Bektâşî zehr-hand ile —Ey Serây hocası Akkermânî! Ka‘be'ye berş-hor olarak ‘azîmet edüp, mahall-i mezkûrda terk-i kâr ü bâr ve ‘azm-i dârü'l-karâr edeceksin” güftârıyla dâmen-efşân-ı pindâr olduğu müteveffây-ı müşârun ileyhden mesmû‘ olup, ba‘de bürhetin mine'z-zemân müderris ve Saray hocalığıyla müteneffis ve giderek Mekke Kadısı oldukda, kelâm-ı Bektâşî sebeb-i telâşı olup, minvâl-i muharrer üzere Ka‘be'de vefât ve teslîm-i emânet-i hayât eyledi.</span></p>
<h2><a name="bookmark482"></a><span class="font14" style="font-weight:bold;"><a name="bookmark3339"></a>Men„-i pûşîden-i ferve-i kakım ve vaşak ve sâyir</span></h2>
<p><a name="bookmark3340"></a><span class="font14">Eclâf-ı nâs ve belki kudreti yetişen ve yetişmeyen esnâf, ‘uzamây-ı devlete taklîd ve câme ve sevb-i fâhir ile bi'l-külliyye fark ü imtiyâzı ma‘dûm ve nâ-bedîd eylediklerinden gayri, ihrâz-ı rütbe edenlere muhtass olan vaşak ve kakım ve sâyir libâs-ı fâhire iktisâ ve bu sebeble bey‘ u şirâlarında envâ‘-ı hiyel ü desîse ihtirâ‘ına ictirâ etmeleriyle, o makalelere fî-mâ ba‘d kâr-ı kadîm elbise ile ta‘yîn-i hadd ve münzecir olmayanlara darb-ı çûb-i hadd olunacağı lâzım gelenlere tenbîh ü te‘kîd ve Sadrıa‘zam bu müdde‘âyı te‘yîd zımnında dâyiresi halkını o makale kürklerden tecrîd eyledi.</span></p>
<h2><a name="bookmark483"></a><span class="font14" style="font-weight:bold;"><a name="bookmark3341"></a>Garîbe</span></h2>
<p><span class="font14">Donanma-yı hümâyûn kalyonlarından Kapudâne kalyonu, İstanköy pîşgâhında lenger-endâz-ı istikrâr iken, kapudan ve ba‘zı zâbitân edây-ı salât-ı cum‘a içün câmi‘a ‘azîmet edüp, sefînede bulunan üserâ neferâta galib olmalarıyla muhârebeye mübâşeret ve ekserine izâka-i şerbet-i şehâdet eyledikleri hâlde rûzgâr dahi ziyâdece hübûb etmeye başlayup, tîmûr sürüyerek açıka çıkdıkda, zikr olunan esirler yelken açup, engine doğru teveccüh eylediklerini<a name="footnote1245"></a><sup><a href="#bookmark3342">1245</a></sup><sup></sup> Kapudan Paşa ve Kapudâne Bey müşâhede ile âhar sefîneye süvâr ve alarga oluncaya dek imdâd-ı rûzgâr-ı şedîd ile sefîne-i mezkûre gözden nihân <a name="bookmark3343"></a>olup, bir<a name="footnote1246"></a><sup><a href="#bookmark3344">1246</a></sup><sup></sup> veçhile ta‘kıb edemediklerini Der-i<a name="footnote1247"></a><sup><a href="#bookmark3345">1247</a></sup><sup></sup> devlet-medâr'a iş‘âr etmişler idi. Mûmâ ileyhimâ terk-i şerîta-i ihtiyât ile sefineyi neferât-ı kalîle ile bırakup, seferber iken câmi‘ behânesiyle tervîh-i nefs-i emmâreye şitâb ve bu sûret-i nâdiru'l-vukû‘ ile Devlet-i ‘aliyye'yi şeyn-i gaflet ile mevzû‘-bahs-i a‘dâ vü ahbâb etdikleri Şehriyâr-ı vâlâ-cenâbı igzâb edüp, ikisinin dahi katline irâde-i kâtı‘a-i Cihânbânî te‘alluk edüp, evâyil-i cumâdelûlâda<a name="footnote1248"></a><sup><a href="#bookmark3346">1248</a></sup><sup></sup> hükm-i Cihân-mutâ‘-ı Sultânî </span><span class="font14" style="font-weight:bold;">[M1 190] </span><span class="font14">icrâ ve ru‘ûs-i maktû‘aları ge-lüp, halîde-i güzergâh-ı a‘lâ vü ednâ kılındı.</span></p>
<h2><a name="bookmark484"></a><span class="font14" style="font-weight:bold;"><a name="bookmark3347"></a>Zikr-i Kapudânî-yi Mîrahûr-i Evvel ve ba„zı tevcîhât</span></h2>
<p><span class="font14">‘Abdulkerîm Paşa'nın fıkdânı sebebiyle Deryâ Kapudanlığı münhal olup, mücer-ribân-ı Devlet-i ebed-bünyân'dan birine tevcîhi havâlî-gerd-i zamîr-i Pâdişâhî olup, hâlâ Büyük Mîrahûrluk ile müftehir u mübâhî ve rüşd ü sedâdı resîde-i hayyiz-i gayet ü tenâhî olan Mustafa Ağa'ya, rebî‘ulevvel gurresinde Vezâret ihsân ve deryâya kapudan kılındı.</span></p>
<p><span class="font14">Büyük Mîrahûrluk ile Kapucular Kethudâsı olan Seyyid Mehmed Ağa mümtâz ve Hezârfen Kara Mustafa Ağa'nın Kapucular Kethudâlığı'yla beyâz-ı subh-i i‘tibârı zıyâ-perdâz oldu.</span></p>
<p><span class="font14">Hazîne Kethudâsı olan Velî Efendi, Baş-muhâsebe ile çırağ olmuşiken, sekiz gün mürûrunda Haremeyn Muhâsebecisi Seyyid Hâşim Efendi'nin Evrâk-ı Kalem'den, ziyâde harc taleb eylediği şöhret-gîr ve ‘azl ve nefy tarîkı ile Bozca-ada'ya tesyîr olunup, ‘Avnî Efendi, Baş-muhâsebe ile ser-efrâz ve Velî Efendi Haremeyn Muhâsebecili-ği ile nevâsâz-ı baht-ı nâ-sâz oldu.</span></p>
<p><span class="font14" style="font-weight:bold;">Darb-hâne </span><span class="font14">Nâzırı Halîl Efendi, nakd-i ‘ömrünü nihâde-i tahte-i merg ve nâtık u sâmitini cânib-i mîrîye terk eyleyüp, lüceyn-i i‘tibârı mihek-zede-i iltifât-ı Tâcdârî olan Sıdkı Efendi, Darb-hâne Nezâreti'yle nâyil-i kusvây-ı emânî ve Tersâne Emâneti ile sâbıka Silahdâr Ağası Mehmed Bey, pâ-nihâde-i merkez-i kâmrânî oldu.</span></p>
<p><span class="font14" style="font-weight:bold;">Fenn-i dâd </span><span class="font14">ü sitedde yektâ<a name="footnote1249"></a><sup><a href="#bookmark3348">1249</a></sup><sup></sup> ve meydân-ı tefavvuk olan Tâhir Ağa, taraf-ı hümâyûna kesb-i ihtisâs ve te‘alluk eylediğine binâ‘en, Ayasofya Tevliyyeti ve Kuyum-cu-başılık ile necm-i ikbâli tevakkud ve te‘elluk eyledi.</span></p>
<p><span class="font14" style="font-weight:bold;">Hulûl-i </span><span class="font14">sermâ ve bürûdet-i hevâ cihetleriyle Sâhil-serây-ı Karaağac'dan istiğnâ hâsıl ve işbu şehr-i rebî‘de Serây-ı hümâyûn, neşîmengâh-ı Şehriyâr-ı ‘âdil oldu.</span></p>
<h2><a name="bookmark485"></a><span class="font14" style="font-weight:bold;"><a name="bookmark3349"></a>Tevcîhât-ı vüzerây-ı „izâm</span></h2>
<p><a name="bookmark3350"></a><span class="font14"><a name="bookmark3351"></a>Cerde Başbuğu olup, bundan akdem Vezâret'le kâmrân olan ‘Osmân Paşa'nın, diyâr-ı Şâmât'da tetâvül-i zemân ile ikameti ve o havâimin umûruna âhardan ziyâde vukuf u ıttılâ‘ ile şöhreti olduğundan, şehr-i mezkûrda Mîr-i hâclık inzımâmıyla Şâm Eyâleti, tarafına ihâle vü tefvîz ve selefi Vezîr Çelik Mehmed Paşa'ya, Rakka Eyâleti ta‘vîz kılınup, Cerde Başbuğluğu Trablus Eyâleti ile Mîr-i Hâcc-ı cedîdin oğlu Mehmed Bey'e, bâ-rütbe-i Mîr-i mîrânî ‘inâyet ve sâbıka Rakka Vâlîsi Vezîr dâmâd Hüseyin Paşa, Aydın Sancağı'yla destzen-i kemâl-i şâdî vü meserret oldu.</span></p>
<h2><a name="bookmark486"></a><span class="font14" style="font-weight:bold;"><a name="bookmark3352"></a>Ba„zı havâdis ve fevt-i Çeteci „Abdullah Paşa</span></h2>
<p><span class="font14">İstanbul Kazâsı'nda icrây-ı ahkâm ile pesendîde-i zâhir-bînân-ı ‘avâm olan ‘Ivaz Paşa-zâde İbrâhîm Beyefendi'nin müddeti, resîde-i </span><span class="font14" style="font-weight:bold;">[M1 191] </span><span class="font14">hayyiz-i hıtâm ve Sâlih-zâde Efendi makamına kıyâm ile mazhar-ı ikrâm-ı Pâdişâh-ı enâm oldu.</span></p>
<p><span class="font14" style="font-weight:bold;">Bozca-ada'da </span><span class="font14">ve sâyir mahallerde mübtelây-ı gurbet ve dâne-çîn-i kısmet olan sâbıka Hazîne Kethudâsı ve Mâliyye Tezkirecisi Yenişehirli Mehmed Efendi ve Seyyid Hâşim Efendi ve Üsküdar Monlası Hamîdî<a name="footnote1250"></a><sup><a href="#bookmark3353">1250</a></sup><sup></sup> Efendi, mazhar-ı ‘afv ü işfâk ve üçü birden ıtlâk olundu.</span></p>
<p><span class="font14" style="font-weight:bold;">Rumeli </span><span class="font14">Vâlîsi Vezîr Silahdâr Mehmed Paşa'nın Âsitâne'ye gelmesi bundan akdem tarafına ifâde ve evâsıt-ı rebî‘de kurb-i İstanbul'a resîde olduğu ihbâr olunup, taraf-ı Sadrıa‘zamî'den Dâvud Paşa Kasrı'nda yemeklik âmâde kılınup, tenâvül-i mâ-hazar ve Paşa-kapusu'na gelüp, resmen kürk ve müzeyyen esb ile ikrâmdan sonra Serây-ı Sultânî'yi makarr eyledi.</span></p>
<p><span class="font14" style="font-weight:bold;">Diyârbekir Vâlîsi </span><span class="font14">Vezîr Çeteci ‘Abdullah Paşa, birkaç gün haste olup, derdine dermân bulamadığından, mağlata-yı dünyâdan ferâğat ve ihtiyâr-ı semt-i ahiret eyledi. Eyâlet-i Diyârbekir, Sivas Vâlîsi Zâreli-zâde Vezîr Feyzullah Paşa'ya ve Sivas Eyâleti, Yeni-il Voyvodası olan Çapar-zâde Ahmed Bey'e Mîr-i mîrânlık ile tevcîh olundu. Mü-teveffây-ı müşârun ileyh i‘mâl-i Diyârbekir'den Çermik nâm kasabadan zuhûr edüp, bülûğ-i rüşd ‘akabinde rükûb ü nüzûle meyl ile İran seferlerinde kesb-i irtifâ‘-ı şân ve vüzerâya Levend Baş-ağalığı edüp, giderek sît-ı şecâ‘ati velvele-endâz-ı mesâmi‘-i İrâniyân olup, o hılâlde Mîr-i mîrânlık ile celb-i mezîd-i rif‘at ve çok geçmeden nâyil-i rütbe-i Vezâret olmuşidi. Vâlî olduğu eyâletlerde sît-ı ‘adli resîde-i ‘anân-i semâ ve bâ-husûs Mîr-i Hâclığında ‘Urbân eşkıyâsıyla vuku‘ bulan muhârebesi ilâ yevminâ hâzâ dillerde dâstân olmuş bir ma‘nâ olduğundan gayri, ne mahalle varsa livâsı mansûr ve a‘dâsı müste‘sıl ü makhûr olup, me‘ârif u edebden dahi behre-ver ve Tertîb-i Zîbâ misil-lü tasnîf eylediği kitâb erbâbı beyninde haylî mu‘teber olup, cevdet-i hattı meşhûr ve</span></p>
<p><a name="bookmark3354"></a><span class="font14">vardığı memleketlerde celî hat ile manzûr olan âsârı hüsn-i hattına şehâdet eyliyeceği zâhir ve gayr-i mestûrdur.</span></p>
<h2><a name="bookmark487"></a><span class="font14" style="font-weight:bold;"><a name="bookmark3355"></a>İhsân-ı Vezâret be-Defterdâr-ı Şıkk-ı Evvel ve Defterdâr-şüden-i Râmî Paşa-zâde Mustafa Bey</span></h2>
<p><a name="bookmark3356"></a><span class="font14">Üç defa Defterdâr-ı Şıkk-ı Evvel olan el-Hâc Ahmed Efendi'nin nâsıye-i hâlinde be-dîdâr olan mehâyil-i rüşd ü sedâd ve emârât-ı ‘adl ü dâd-ı Vezâret'le çırâğ olmasına kuvvet-i isti‘dâd verüp, cumâdelûlâ gayetinde<a name="footnote1251"></a><sup><a href="#bookmark3357">1251</a></sup><sup></sup> kapuya da‘vet ve dûş-i istîhâli hıl‘at-i zerbeft-i Vezâret'le pür-zîb ü zînet kılınup, Defterdârlık mansıb-ı refî‘i, Defter Emîni Râmî Paşa-zâde </span><span class="font14" style="font-weight:bold;">[M1 192] </span><span class="font14">Mustafa Beyefendi'ye tevcîh ü ihsân ve Emânet-i Defter-i Hâkanî ile Re‘îsül'küttâb-ı sâbık ‘Abdullah Efendi'nin mir‘ât-ı kalbinden izâle-i gubâr-ı ahzân kılınup, Zimmet Halîfesi Îbrâhîm Efendi'nin dahi ba‘zı kusûruna intikal ve mün-tehâ-yı hudûd-i Bosna'da vâki‘ Bihke Kal‘ası'na menfiyyen irsâl olundu. Efendi-yi mûmâ ileyh bedreka-i meş‘al-i tevfîk ile yevmen fe-yevmen münevver-sâz-ı gayheb-i hâl ve giderek Defterdârlık ve Sadâret Kethudâlığı ve vefâtından iki üç sene mukaddem Vezâret'le mahsûd-i emsâl olmuşidi.</span></p>
<h2><a name="bookmark488"></a><span class="font14" style="font-weight:bold;"><a name="bookmark3358"></a>Nasb-ı Kethudây-ı Bevvâbîn</span></h2>
<p><a name="bookmark3359"></a><span class="font14">Sirke ‘Osmân Paşa-zâde Mustafa Bey, devr-i Mahmûd Hânî'de rütbe-i Mîr-i mîrâniyle behredâr ve ba‘zı menâsıbda geşt ü güzârı sedd-i sülme-i zarûretine medâr olmuşidi. Bu esnâda rûy-i mansıbdan mahrûm ve Edirne'den Îstanbul'a kudûm ile Şekerciler Hânı'nda bî berk ü nevâ muntazır-ı ‘inâyet-i Kayyûm olup, kemâl-i ıztırâb u fakrı âsumân-ı saltanatın bedri olan Pâdişâh-ı ‘âlem-penâha ma‘lûm olmağla, hakkında merhamet-i Şâhâne erzânî ve üzerinde olan rütbe-i Mîr-i mîrânî ref‘ olunup, Kapucular Kethudâlığı'yla nâyil-i re‘sü'l-mâl-ı emânî olup, esbâb-ı dîvânî ve hâne ve esâs misillü levâzım-ı servet ü sâmânı ihsân-kerde-i hazret-i Cihânbânî olmağla, fi'l-cümle kayd-ı iflâsdan rehyâb-ı necât ve müddet-i medîdeden berü çekdiği zarûret ve tezâyuk, hakkında mü‘eddî-yi hüsn-i mükâfât oldu.</span></p>
<h2><a name="bookmark489"></a><span class="font14" style="font-weight:bold;"><a name="bookmark3360"></a>Ref„-i Vezâret-i Vâlî-yi Bosna ve ihrâc-ı mevâcib ve vekâyi„-i sâyire</span></h2>
<p><span class="font14">Bosna Vâlîsi Vezîr Mehmed Paşa'dan Bosna ehâlîsi bess-i şekvâ ve cevr u zulmünden bîzâr olduklarını inhâ etmeleriyle Bosna'dan ma‘zûl ve ref‘-i Vezâret ve Resmo'da ikametle mahzûl oldu.</span></p>
<p><span class="font14" style="font-weight:bold;">Târîh-i </span><span class="font14">mezbûrda mülâzimân-ı Dergâh-ı ‘âlî'nin bir kıst mevâcibleri ihrâc ve kabzına me‘mûrların hemyân-ı emânetine idrâc olunup, devr ‘akabinde Hazînedâr-ı hazret-i Şehriyârî'yle şeref-vürûd eden teşrîfât-ı seniyye, Sadrıa‘zamı ser-germ-i bâde-i inbisât ü ibtihâc eyledi.</span></p>
<p><span class="font14" style="font-weight:bold;">Silahdâr-ı </span><span class="font14">hazret-i Şehriyârî, dâyire-i fâhire-i Mülûkâne'den mehcûr ve mu‘tâd olan ta‘yînât ile kalb-i münkesiri mecbûr kılınup, tahtında bulunan Hâfız Ahmed Ağa, Silahdârlık câh-ı bülendiyle manzûr oldu. Cezâyir Eyâleti'nde vâki‘ Tilmisan'da mîr ve fart-ı şecâ‘atle şöhret-gîr olan Hasan Bey'i emsâli olan şehbâzlar iftirâs eyleyeceklerini merkum ihsâs eyleyüp, firârdan gayri çâre bulamadığından, Büyük Ispanya tarafına ge-çüp, bir müddet ikâmetden sonra Anabolu'ye<a name="footnote1252"></a><sup><a href="#bookmark3361">1252</a></sup><sup></sup> vaz‘-ı raht-ı<a name="footnote1253"></a><sup><a href="#bookmark3362">1253</a></sup><sup></sup> ikâmet ve andan sûy-i Âsitâne'ye tahrîk-i sükkân-ı ‘azîmet edüp, lede'l-vusûl </span><span class="font14" style="font-weight:bold;">[M1 193] </span><span class="font14">hâl-i pür-melâlini ifâde ve isticâre ile niyâz-mend-i lutf-i ‘âlem-şümûl olup, hakkında lutf-i Şâhâne mebzûl ve Donanma-yı hümâyûn sefâyininden birine kapudan nasbı ile nâyil-i e‘azz-i me‘mûl olduğunu Cezayirlü tahkik ve hakkında tertîb-i mukaddimât durûğ u tezrîk eylediler ise dahi iltifât ve tasdîk olunmayup, sâye-i devletde müstazill ve giderek merâtib-i devlet-i ebed-müddeti ihrâz ile umûrunda müstakil ve Sadrıa‘zam iken civâr-ı Hakka müntakıl oldu.</span></p>
<p><a name="bookmark3363"></a><span class="font14" style="font-weight:bold;">Şehriyâr-ı </span><span class="font14">kerâmet-elîf, Sadrıa‘zam kullarını mahzâ taltîf irâdesiyle Paşa-kapusu'nu teşrîf buyuracağları haberiyle sâmi‘a-i Âsafî teşnîf kılınup, derhâl levâzım-ı ziyâfete ibtidâr ve kudûm-i Şehriyâr-ı bedî‘u'l-âsâra medd-i târ-ı intîzâr etmişidi. Cumâdelâhıra gurresinde<a name="footnote1254"></a><sup><a href="#bookmark3364">1254</a></sup><sup></sup> biniş tarikıyla Paşa-kapusu'na sâye-endâz-ı iclâl ve resm üzere îfây-ı şart-ı istikbâl birle ‘Arz Odası'nda istilkâ ve temâşây-ı bâzendegân ve istimâ‘-ı hânendegân ile kesb-i zevk u safâ buyurup, tenâvül-i et‘ime-i nefîse ‘akabinde sudûr-i vâlâ-makâm tarafından tefârîk-ı vâfire ve cevâhir-i zâhire takdîmiyle resm-i ‘ubûdiyyeti itmâm ve ahşama karîb şevket ü dârât ile Serây-ı bihişt-âsâlarına ‘atf-ı zimâm-ı ‘izz ü ihtişâm buyurdular.</span></p>
<h2><a name="bookmark490"></a><span class="font14" style="font-weight:bold;text-decoration:underline;"><a name="bookmark3365"></a>Fevt-i Muhâfız-ı Vidin</span></h2>
<p><span class="font14">Ziştovili Vezîr ‘Ali Paşa, mansıbı olan Vidin'de hulûl-i ecel-i müsemmâsıyla fevt ve zâyik-ı şerbet-i </span><span class="font14" style="font-style:italic;">küllü nefsin zâ’ikatü'l-mevt<a name="footnote1255"></a><sup><a href="#bookmark3366">1255</a></sup></span><span class="font14"><sup></sup> olup, düyûn-i kesîresi dâyinlerine edâ olunmak içün kabz-ı emvâline oğlu ta‘yîn ü isrâ ve Ahmed Paşa-zâde ‘Ali Paşa, hidmet-i muhâfazaya muktedir ve ‘âtıfet-i Şâhâne'ye muntazır olduğundan, Vidin Muhâfızlığı ile müstebşir oldu.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
</div><br clear="all">
<h2><a name="bookmark491"></a><span class="font14" style="font-weight:bold;"><a name="bookmark3367"></a>İhrâc-ı Surre ve havâdisât-ı sâyire</span></h2>
<p><a name="bookmark3368"></a><span class="font14">Şehr-i recebin on ikinci günü<a name="footnote1256"></a><sup><a href="#bookmark3369">1256</a></sup><sup></sup> beher sâl fukarâ-yı Haremeyn'e îsâl oluna gelen Surre-i hümâyûn, Emîn nasb olunan Bostâncı-başı-yı sâbık Halîl Ağa ile mahalline irsâl olundu.</span></p>
<p><span class="font14" style="font-weight:bold;">Medîne-i </span><span class="font14">münevvere tevcîh olunan Şa‘bân-zâde Ahmed Efendi, pîr ü ‘alîl ve kat‘-ı beyâbân-ı Hicâz'a tâb-âver olamayacağı vâreste-i delîl ve bu sebeble mazhar-ı ‘afv-ı cemîl olup, Altunucuk-zâde ‘Abdullah Efendi'nin iktidârı mevsûm olduğu iştihârından mübeyyen<a name="footnote1257"></a><sup><a href="#bookmark3370">1257</a></sup><sup></sup> ve Medîne-i münevvere Kazâsı, hakkında müte‘ayyen oldu.</span></p>
<p><span class="font14" style="font-weight:bold;">Deryâ </span><span class="font14">kapudanı olan Vezîr Mustafa Paşa, umûr-i deryâdan gafil olduğuna binâ‘en, evâhır-ı recebde<a name="footnote1258"></a><sup><a href="#bookmark3371">1258</a></sup><sup></sup> mün‘azil olup, Belgrad Muhâfazası'na ta‘yîn ve Belgrad Vâlîsi bulunan Vezîr Hasan Paşa, Deryâ Kapudanlığı'nda temkîn olundu.</span></p>
<p><span class="font14" style="font-weight:bold;">Fuzalây-ı </span><span class="font14">‘asırdan sâbıka Haleb Kadısı Kilîsî Hüseyin Efendi, Edirne Kazâsı'yla </span><span class="font14" style="font-weight:bold;">[M1 194] </span><span class="font14">müteheyyi‘-i tedârük-i zâd ve Murâd-zâde Seyyid Ahmed Efendi, Galata Kazâsı'yla ber-murâd oldu.</span></p>
<p><span class="font14" style="font-weight:bold;">Mold</span><span class="font14">ovancı ‘Ali Ağa, ba‘zı husûs ru‘yeti içün Filibe cânibine me‘mûr olmuşidi. İnkızây-ı maslahat ‘akabinde Âsitâne'ye vârid ve Bostâncı-başılık ile hâyiz-i irkay-ı mesânid oldu. Şa‘bânü'l-mu‘azzamın on dördüncü gün zimmet-i devletde deyn olan mevâcib-i kısteyn ihrâcıyla nüfûs-i kesîre mâlik-i lüceyn ü ‘ayn oldu.</span></p>
<p><a name="bookmark3372"></a><span class="font14" style="font-weight:bold;">Ba„zı </span><span class="font14">mahallerde ashâb-ı düyûn, şiddet-i takâzâ ile zebûn oldukları sem‘-i hümâyûna makrûn olup, dâyinleri irzâ ve sebîlleri ihlâ olunmak üzere taraf-ı vâzihu'ş-şeref-i Tâcdârî'den vâfir meblağ i‘tâsıyla ecr-i vefîr ve sevâb-ı kesîr ibtiga olundu.</span></p>
<h2><a name="bookmark492"></a><span class="font14" style="font-weight:bold;"><a name="bookmark3373"></a>Fevt-i Sadr-ı esbak es-Seyyid „Abdullah Paşa Vâlî-yi Haleb</span></h2>
<p><a name="bookmark3374"></a><span class="font14">Müşârun ileyh kürsiyy-i Eyâleti olan Halebü'ş-Şehbâ'da bâlîn-i renc ü bîmarîye ser-nihâde ve ‘âkıbet serv-i bâsık-ı ‘ömrü tünd-bâd-ı ecel ile hâk-i fenâya üftâde oldu.</span></p>
<h2><a name="bookmark493"></a><span class="font14" style="font-weight:bold;"><a name="bookmark3375"></a>Terceme</span></h2>
<p><span class="font14">Müşârun ileyh Kerküklü Vezîr firârî Hasan Paşa'nın mahdûmu olup, mürûr-i zemân ile tahsîl-i kabiliyyet-i merâtib ve Silahşörlük ve Kapucu-başılık ile temhîd-i mukaddime-i menâsıb eyleyüp, bi'l-fi‘l Kapucular Kethudâlığı ile tırâzende-i câme-i isti‘dâd ve elli bir senesi muharreminde<a name="footnote1259"></a><sup><a href="#bookmark3376">1259</a></sup><sup></sup> Mîrahûrluk ile esb-süvâr-ı murâd ve ba‘zı cesîm hıdemâta me‘mûriyyetle neşîde-i i‘tibârı müstezâd olmuşidi. Elli sekiz zilhicce<a name="bookmark3377"></a>sinde<a name="footnote1260"></a><sup><a href="#bookmark3378">1260</a></sup><sup></sup> câh-ı Vezâret'le Kıbrıs Eyâleti, ber-vech-i mâlikâne ‘uhdesine ihâle ve elli dokuz zilkadesinde<a name="footnote1261"></a><sup><a href="#bookmark3379">1261</a></sup><sup></sup> senevî yüz yirmi bin guruş mîrî ile Rakka Eyâleti'ne inâle olunmuşiken, bir mâh mürûrunda ba‘zı mülâhazaya binâ’en, tekrâr Kıbrıs ibkâsıyla kâmkâr olup, altmış rebî‘ulevvelinde<a name="footnote1262"></a><sup><a href="#bookmark3380">1262</a></sup><sup></sup> Aydın mansıbı ile çeşm-i ibtihâcı takrîr ve Sadâret'le tevkır olunması müstenedi olan Dârü's-sa‘âde Ağası tarafından tezkîr olunmuşidi. Kayim-makam nasbından tab‘-ı hümâyûna fütûr u melâl geldiğinden, hufyeten tarafına Hasekî irsâl olunup, beş on âdem ile Âsitâne'ye ilkay-ı rahl ü vusûl ve altmış şa‘bânın on altıncı gü-nü<a name="footnote1263"></a><sup><a href="#bookmark3381">1263</a></sup><sup></sup> huzûr-i hümâyûnda ruhsat-yâb-ı kıyâm ü müsûl olup, mühr-i hümâyûn yed-i kifâye-tine tevdî‘ ve serâsere duhte-i ferve-i semmûr ile kadr u i‘tibârı terfî‘ olundu. Üç sene kadar mesned-i Vekâlet'de kâffe-i a‘mâlini emzice-i nâsa tevfîk eyleyerek kâr-fermây-ı enâm ve imtidâd-ı vakt ü zemânı araza-i şecere-i istikrâr u devâmı olup, altmış üç safe-rinin ikinci günü<a name="footnote1264"></a><sup><a href="#bookmark3382">1264</a></sup><sup></sup> Sadâret'den ‘azl ü infisâl ile bi-tarîkı'n-nefy Rodos'a irsâl olunmuşidi. Ba‘dehû Mısr-ı Kahire ve Rakka ve Diyârbekir eyâletlerinde hüsn-i </span><span class="font14" style="font-weight:bold;">[M1 195] </span><span class="font14">siyâsetle imrâr-ı rûzgâr ve Haleb Vâlîsi iken ‘azm-i dâru'l-karâr eyledi. Müşârun ileyh kemâl-i hilm ile muttasıf ve her şahsa nevâziş ü iltifât ile mü‘telif, me‘ârif-âşinâ ve kâr-âzmâ bir düstûr-i vakur idi.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
</div><br clear="all">
<h2><a name="bookmark494"></a><span class="font14" style="font-weight:bold;"><a name="bookmark3383"></a>Garîbe</span></h2>
<p><span class="font14">Müşârun ileyhin fevti haberi hâricde şâyi‘ olmazdan mukaddem sâbıka Sad-rıa‘zam Kethudâsı ve el-yevm Matbah Emîni olan Bekir Efendi, Sadrıa‘zam ziyâretine varup, hilâl-i sohbetde: —Efendim ihrâz-ı rütbe edenlere Matbah Emîni olmak ve dîvân yerinde ahâd-i nâs misillü bi'z-zarûre irtikâb-ı mezellet-i hidmet etmek beşeriyyet hasebiyle nefse girân gelüp, Devlet-i ‘aliyye'ye dahi mûcib-i şeyn olduğu zâhirdir” dedikde, Sadrıa‘zam: —Vâkı‘â öyledir hattâ biz re‘îs olduğumuzda bunları hep fikr ü mülâhaza etdik ve nâçâr Vezâret'le ihtiyâr-ı gurbet eyledik. ‘Uluvv-i himmet ashâbı ve menâsıb-ı ref‘îa erbâbı fi'l-hakıka evc-i rif‘atden hazîz-ı zillete sukutunu istemez, sizin Vezâret'e<a name="footnote1265"></a><sup><a href="#bookmark3384">1265</a></sup><sup> </sup>meyl ü rağbetiniz var ise Haleb Vâlîsi Sadr-ı esbakın şimdi vefâtı haberi geldi, kerâmet-lü Pâdişâh'ımızdan recâ ve sizi Vezâret'le Haleb Vâlîsi etmeğe te‘ahhüd ederiz” dediklerinde dâmenine ruhsâ ve Vezâret ihsân olunmak bâbında dest-bâz-ı niyâz u istid‘â olup, o gün mâdde ‘âlem-i bâlâya ifâde ve Vezîr-i Müşterî-tedbîrin telhîsine müsâ‘ade olunup, Efendi-yi mûmâ ileyh kapuya da‘vet ve Haleb Eyâleti inzımâmıyla dûş-i istihkakına ilbâs-ı ferve-i Vezâret kılınup, bu sebeble karîn-i inhilâl olan Matbah Emâneti, Tavîl Îbrâhîm Bey'e intikal eyledi. Bu muhâvereden sonra Matbah Emâneti, Sadâret-i ‘uzmâ Kethudâlığı'ndan munfasıl İbrâhîm Bey'e tevcîh olunması ve der‘akab tenâkuz-i irtikâbı <a name="bookmark3385"></a>garâyib-i rüzgârdandır. ‘Ubûdiyyet iktizâsıyla ednâ vü a‘lâ hıdemât-ı Devlet-i ‘aliyye'de ‘ale's-sevâ ise dahi ihrâz-ı merâtib-i ‘uzmâ edenlerin rütbe-i asliyyelerine hürmet oluna gelüp, rütbelerinden dûn hıdemâtda bulunmaları, i‘tibârât-ı asliyyelerine îrâs-ı hevân ü mezellet etmeyeceği zâhirdir.</span></p>
<h2><a name="bookmark495"></a><span class="font14" style="font-weight:bold;"><a name="bookmark3386"></a>„Azl ü nasb-ı Defterdâr-ı Şıkk-ı Evvel</span></h2>
<p><a name="bookmark3387"></a><span class="font14">Râmî Paşa-zâde Mustafa Bey'de cerbeze ve idâre-i umûr, me‘mûl-i Sadru's-sudûr olduğuna binâ‘en, hakkında kelime-i tayyibe erzânî ve Defterdârlık ile hâyiz-i rehîne-i emânî olmuşidi. Me‘mûl derecesinde mûmâ ileyhden hidmet rû-nümâ olmayup, mîrî tahsîlâtı berhem-zede-i habt ü halel ve umûr-i istîfâ bi'l-külliyye muhtel olmağla, evâsıt-ı şa‘bânda</span><span class="font10">1 </span><span class="font14">‘azl ve hânesinde ikâmeti irâde ve Baş-defterdârlık, bu defa dahi Re‘îsülküttâb-ı esbak ‘Abdî Efendi'de karâr-dâde oldu.</span></p>
<h2><a name="bookmark496"></a><span class="font14" style="font-weight:bold;"><a name="bookmark3388"></a>Teznîb</span></h2>
<p><span class="font14">Defterdar Mektubçusu hulefâsından olup, vücûdu hatt-ı Öklidis'den<a name="footnote1266"></a><sup><a href="#bookmark3389">1266</a></sup><sup></sup> arak ve sadâsı müşâbih-i </span><span class="font14" style="font-weight:bold;">[M1 196] </span><span class="font14">savt-ı<a name="footnote1267"></a><sup><a href="#bookmark3390">1267</a></sup><sup></sup> buk olan Rahîkı dâmâdı Râcih Bey, tenâvül-i berş ile kadîd ve fart-ı hüzâl sebebi ile cism-i nahîfinden üstuhânları bedîd olup, Mahmûd Paşa Câmi‘i Mütevellîsi bulunduğundan, cum‘a günü resmen pîşgâh-ı hümâyûnda micmere-keş iken ‘illet-i nâ-tüvânî ile yere sukut ve hâli müşevveş olduğunu Şehriyâr-ı merha-met-disâr re‘ye'l-‘ayn müşâhade ile merkumu lutf-i Şâhâne'sine sezâ-vâr görüp: “Matla-bı su’âl olunsun!” emri sâdır ve Hâcelik ve Cebeciler Kitâbeti ile mutayyebü'l-hâtır olacağı haseb-i hâlinden zâhir olup, tarîk-ı hâcegâna idhâl ve Cebeciler Kitâbeti ile makzıyyü‘l-âmâl kılındı.</span></p>
<p><a name="bookmark3391"></a><span class="font14">Ramazân-ı şerîfin on beşinci günü<a name="footnote1268"></a><sup><a href="#bookmark3392">1268</a></sup><sup></sup> ‘âdet-i dîrîn ve resm-i pîşîn üzere huzûrları lâzım gelen vüzerâ vü ‘ulemâ ve ricâl ve ocağlu Serây-ı hümâyûn'a ‘azm ü şitâb ve Hır-ka-i şerîfe ‘alâ lâbisihâ efdalu't-tahiyyeyi bûsîde-i şifâh-ı âdâb eylediler.</span></p>
<h2><a name="bookmark497"></a><span class="font14" style="font-weight:bold;"><a name="bookmark3393"></a>Velâdet-i Şâh Sultân</span></h2>
<p><span class="font14">İşbu bin yüz yetmiş dört senesi ramazanının on beşinci isneyn gicesi<a name="footnote1269"></a><sup><a href="#bookmark3394">1269</a></sup><sup></sup> sulb-i pâkîze-sirişt-i Şehinşâhî'den bir gevher-i ‘âlemtâb ve bir duhter-i ‘ismet-me‘âb zîb-ârây-ı kımât-ı vücûd ve zînet-bahş-ı gehvâre-i şuhûd olup, Şâh Sultân ismiyle tesmiye olunduğu<a name="footnote1270"></a><sup><a href="#bookmark3395">1270</a></sup><sup></sup> haber-i meserret-eserini Dârü's-sa‘âde Ağası Sadrıa‘zam tarafına îsâl ve müşârun ileyh tarafından envâ‘-ı sürûr u şâdmânî izhâr olunarak, Ağa-yı müşârun ileyhe mu‘tâd olan ‘atâyâyı bilâ-kusûr iczâl ile îfây-ı resm-i ibcâl ve ferdâsı işbu velâdet-i pür-meymenet etrâf ü eknâfa işâ‘at ve ‘îd-i şerîfin ikinci günü şehr-âyîn ısmarlanup, a‘lâ vü ednâ tedârüke mübâderet eylediler. Ber minvâl-i muharrer yevm-i sânî-yi ‘îd hulûlünde büyût u zokak ve dekâkîn ü esvâkı tezyîn ve reşk-fermây-ı huld-berîn eylediklerinden fazla Serây-ı hümâyûn'da vâki‘ emâkin ve mevâkı‘ zînet ü zîb ve ârâyiş-i dil-firîb ile pür-nakş ü nigâr ve âvîzehâ-yı rengâreng ve setâyir-i zer-dûz-i bî-denk ile cilâ-bahş-ı a‘yun-i sıgar u kibâr kılınup, bâzendegân ve sâzendegân taraf taraf söz ü sâz ile küşâyişde havâtır-ı ‘âlemiyân olup, eyyâm-ı ma‘dûde-i donanma resîde-i hayyiz-i intihâ ve me‘lûf-i zevk u safâ olan erbâb-ı lehv ü hevâ:</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
</div><br clear="all">
<p><span class="font14" style="font-style:italic;">Ne „aceb tîz giçer zevk u safâ eyyâmı</span></p>
<p><span class="font14" style="font-style:italic;">Ermeden nısf-ı nehârı erişür ahşâmı</span></p>
<p><span class="font14">makalıyla gûyâ oldular. Sultân-ı müşârun ileyhâ hazretlerinin velâdet-i bâ-sa‘âdetlerine Tevfîk Efendi'nin inşâd eylediği târîhdir:</span></p>
<p><span class="font14">Şâh Sultân tâli‘ oldu müjde nesl-i Şâh'dan.</span></p>
<p><span class="font14">(</span><span class="font4">ûa^l^&gt; jJ^^ o^j^ ^aJjl ^Jlk ölLk» ol^.</span><span class="font14">)</span></p>
<h2><a name="bookmark498"></a><span class="font14" style="font-weight:bold;"><a name="bookmark3396"></a>Itlâk-ı Pîrî-zâde ve sâyir</span></h2>
<p><a name="bookmark3397"></a><span class="font14"><a name="bookmark3398"></a>Velâdet-i pür-meymenet, kulûb-i nâsa ‘ale'l-‘umûm ilkay-ı hizzet </span><span class="font14" style="font-weight:bold;">[M1 197] </span><span class="font14">ü beşâşet edüp, bir müddetden berü kayd-ı gurbet ile nâlân ve hasret-i evlâd ü ‘ıyâl ile dermân-de-i âh u figan olan zevâtın dahi etrâf ve müte‘allikatlarıyla şâd ü handân olmaları havâlî-gerd-i zamîr-i Hâkan-ı zemân olduğuna binâ‘en, sâbıka Rumeli Kadı‘askeri ve İmâm-ı Evvel-i Sultânî olan Pîrî-zâde ‘Osman Monla Efendi ve sâbıka Sadrıa‘zam Kethudâsı Subhî-zâde ‘Abdullah Efendi ve Monlacık-zâde ‘Ali Ağa şeref-yâfte-i sudûr olan emr-i Cihân-mutâ‘ iktizâsıyla ıtlâk ve maraz-ı cângüzâr-ı gurbetden ifrâk olundu.</span></p>
<h2><a name="bookmark499"></a><span class="font14" style="font-weight:bold;"><a name="bookmark3399"></a>Vuku„-i tevcîhât</span></h2>
<p><span class="font14">Şevvâlin on ikinci günü<a name="footnote1271"></a><sup><a href="#bookmark3400">1271</a></sup><sup></sup> ‘âdet-i dîrîn-i saltanat-ı ‘aliyye üzere tevcîhât vâki‘ olup, ricâl-i bâb ve defterdârân ibka şerefini iktisâb ve Defter Emâneti ile Nu‘mân Efendi ve Büyük Rûznâme ile Yûsuf Efendi, kemâl-i inbısât u meserret isticlâb eylediler. Baş-muhâsebe, ‘Avnî Efendi'ye ve Şehremâneti, Hâşim ‘Ali Bey'e tevcîh ve Tersâne ve Darb-hâne ve Matbah ve Arpa emânetleri, mutasarrıflarına ibka olundu. Anadolu Muhâsebesi, Muhsin-zâde birâderi Ahmed Efendi'ye ve Atlu Mukabeleciliği, Behcet birâderi Sarim İbrâhim Efendi'ye tevcîh ve Haremeyn Muhâsebeciliği, mutasarrıf-ı <a name="bookmark3401"></a>sâbıkına ibkâ olunup, Yeniçeri Kitâbeti, Re‘îs-i sâbık ‘Abdullah Efendi'ye, Sipâh Kitâbeti, Hâkim Efendi'ye; Silahdâr Kitâbeti, İbrâhîm Paşa-zâde Râyif İsmâ‘îl Bey'e; Cizye Muhâsebesi, Bekir Paşa-zâde Süleymân Bey'e; Mevkufât, Yâzıcı-yı esbak Halîl Efendi'ye; Mâliyye, Merâkî Hüseyin Efendi'ye ve sâyir menâsıb-ı Devlet-i ebed-müddet dahi erbâb-ı istihkaka tevcîh olunup, mansıbdan mahrûm olanlara ‘atâyây-ı Şâhâne bezl ve cümlesi vâreste-i muzâyaka vü ezel oldu. Ve Yeniçeri Ağalığı, Kul Kethudâsı Mahmûd Ağa'ya müceddeden tevcîh ve sâbıkı Tekfur-dağı'na teb‘îd ü tenzîh olunup, Sipâh Ağalığı, ‘Abdullah Paşa Kethudâsı Ahmed Ağa'ya; Silahdâr Ağalığı, Kadri Ağa-zâde Mehmed Ağa'ya kezâlik tevcîh olunup, Baş-bakî Kulluğu ve Cebeci ve Topcu ve ‘Arabacı-başılıklar ibka olundu. Vüzerây-ı ‘izâm tevcîhâtı dahi yevm-i mezbûrda vâki‘ olup, Rumeli Eyâleti, Vezîr Hamza Paşa'ya; Selânik Sancağı, Vezîr Mehmed Paşa'ya; Bosna, Hersek Sancağı ilhâkıyla Muhsin-zâde Vezîr Mehmed Paşa'ya tevcîh olunup, sâyir eyâlât ü elviye dahi mutasarrıfları olan vüzerây-ı ‘izâm ve mîr-i mîrân-ı kirâma ibka olundu.</span></p>
<h2><a name="bookmark500"></a><span class="font14" style="font-weight:bold;"><a name="bookmark3402"></a>Ba„zı havâdis</span></h2>
<p><span class="font14">Duhân Gümrüğü Emâneti bundan akdem Sultân Kethudâsı ‘Ali Ağa'ya ilzâm olunmuşidi. Bir sene kadar mukata‘a-i mezkûreyi idâre ile mâl-ı mukayyedini cânib-i mîrîye teslîm ve ‘âm-ı kabil iltizâmını tanzîm etmişidi. </span><span class="font14" style="font-weight:bold;">[M1 198] </span><span class="font14">Mühtedî Mehmed Ağa, bir mikdâr mâl zammıyla iltizâmına tâlib olduğu ‘Ali Ağa'ya inhâ olundukda, o mikdâr mâl ile kabûlden imtinâ‘ u ibâ etmekle, tâlib-i mezkûre ka‘ide-i mîrî üzere ilzâm olunup, bu sebeble mîrîye nef‘ u cedvâ ve fâyide vü nemâ rû-nümâ oldu.</span></p>
<p><span class="font14" style="font-weight:bold;">Afgan </span><span class="font14">tâ’ifesinden<a name="footnote1272"></a><sup><a href="#bookmark3403">1272</a></sup><sup></sup> olup, Nâdir Şâh'dan sonra tedrîcî kesb-i tâb ü kuvvet ve mu‘ârızı olan Zend Kerîm ve sâyir hânân-ı İrân ile mukavemet edüp, ekser-i hâlde galib ve Isfehan'ı zabt ile o ülke ehâlîsi semtine câlib olmuşiken, kevkeb-i bahtı tîre ve çeşm-i iktidârı hîre olup, a‘dâsı her tarafdan üzerine hücûm ve askeri<a name="footnote1273"></a><sup><a href="#bookmark3404">1273</a></sup><sup></sup> mehzûm ve kaçarak bir def‘a Kars'a ve ba‘dehû Bağdâd'a gelüp, Devlet-i ‘aliyye'ye ilticâ ve i‘ânet ü muzâharet recâ etmişidi. Devlet-i İrâniyân herc ü merc üzere olup, müstakil şâhları olmadığından, i‘ânetde be‘s olmadığını müdebbirân-ı devlet ilka ve Bağdâd tarafından matlûbuna müsâ‘ade olunmak Bağdâd Vâlîsi Vezîr Süleymân Paşa'ya tahrîr ü inhâ olunup, Kür-distân ehâlîsinden ve nefs-i Bağdâd'dan ve ‘Urbân tâyifesinden ma‘iyyetine vâfir âdem koşulup, mühimmât ve top ile Rûmiyye taraflarına teveccüh edüp, Zend Kerîm askeriyle tekabül ve iş‘âl-i nâyire-i tecâdül ve bu def‘a dahi münhezim ve ma‘iyyetinde olan askerin ekserîsi mün‘adim olup, el-yevm Tiflis taraflarında karâr eylediği taraf-ı devlete ihbâr olundu.</span></p>
<p><span class="font14" style="font-weight:bold;">Prusya </span><span class="font14">Kralı, Nemçe ve Moskovlu ile bir müddetden berü münâveşe ve ahadü-hümâ âhar ile muhâreşe edüp, iki devlet müdâfa‘sından ‘âciz ve muztar ve iktisâb-ı te‘ayyun ile nâmver olduğundan, düvel-i sâyire gibi Devlet-i ‘aliyye ile kesb-i münâsebet ve tanzîm-i umûr-i ticâret sadedinde olup, birkaç def‘a Der-bâr-ı ‘atûfet-medâra niyâz-nâme irsâl ve husûl-i matlabı zımnında ref‘-i eküff-i ibtihâl etmekle recâsı hayyiz-i husûle karîn olup, dîvân kaleminde mukayyed olduğu vech üzere maslahat-ı ticârete sûret-i temşiyet ve sâyir devletler gibi tüccârının âmed-şuduna ruhsat verildi.</span></p>
<p><a name="bookmark3405"></a><span class="font14" style="font-weight:bold;">Rum</span><span class="font14">eli Sadâreti'ne revnak veren Mirzâ-zâde, müddet-i ‘örfiyyesin itmâm ile dağ-dağa-i hükûmetden âzâde olup, Ebûbekir Efendi-zâde ‘Osmân Efendi, Rumeli sadrına takrîb ve huzûr-i Sadrıa‘zamî'de ilbâs-ı ferve-i semmûr ile tatrîb olundu.</span></p>
<h2><a name="bookmark501"></a><span class="font14" style="font-weight:bold;"><a name="bookmark3406"></a>Fevt-i Şeyhulislâm-ı esbak Vassâf „Abdullah Efendi</span></h2>
<p><a name="bookmark3407"></a><span class="font14">Müşârun ileyh hücûm-i ceyş-i şeyb ve hulûl-i ecel-i lâ-reyb ile işbu zilka‘de evâyilinde<a name="footnote1274"></a><sup><a href="#bookmark3408">1274</a></sup><sup></sup> dürr-i ‘ömrünü teslîm-i dâru'l-hizâne-i gayb edüp, nemâzları Sultân Meh-med Câmi‘i'nde edâ ve Siyavuş Paşa türbesi etrâfında üstâdı Kara Halîl Efendi hizâsın-da lâzime-i defn ü telkini icrâ olundu.</span></p>
<h2><a name="bookmark502"></a><span class="font14" style="font-weight:bold;"><a name="bookmark3409"></a>Terceme</span></h2>
<p><span class="font14">Müşârun ileyh Akhisar'da mütemekkin Şeyh Mecdüddin neslinden olup, </span><span class="font14" style="font-weight:bold;">[M1 199] </span><span class="font14">kuvve-i asliyye ile bi'l-cümle ‘ulûmu mu‘âsırı olan ‘ulemâdan ahz u telakki ve Âsitâne'ye gelüp, Kara Halîl Efendi'ye intisâb ile dârü'l-ifâdesinden tahsîlât-ı sâbıkası kesb-i terakki eyleyüp, hidmet-i i‘âdelerinden mülâzemete nâyil ve [mü]ellefât-ı erbâ‘ayı şâmil bin yüz on bir târihinde<sup>2</sup> vâki‘ imtihânda bi'l-istihkak Medrese ru’ûsuyla mahsûd-i emâsil olmuşidi. Üstâdları fâzıl-ı müşârun ileyhe dâmâd ve bu vechile hâne-i virân-şüde-i âmâli ma‘mûr u âbâd olup, giderek devre-i mu‘tâdeyi ikmâl ve Selânik mansıbı ile te‘sis-i mebâni-yi âmâl ve yüz kırk târihinde<sup>3</sup> Mısr-ı zâtü'l-ehrâm Kazâsı'yla ikrâm olunmuşidi. Bir sene o diyârda neşr-i âsâr-ı hükûmet etdikden sonra Âsitâne'ye ‘avdet edüp, Iran halkının mu‘tekıdleri olan Mezheb-i Ca‘ferî husûsunda hâdis olan şübhe ve işkâli izâle kasdıyla, Âsitâne-i sa‘âdet'den birkaç nefer ‘ulemây-ı Ehl-i Sün-net'in huzûrlarını Nâdir Şâh iltimâs eylediğine binâ‘en, Kara Mehmed Paşa-zâde Vezir Mustafa Paşa, o tarafa sûret-i sefâretde me‘mûr ve sâhib-i terceme ve Şalğamcı-zâde ve Divân Kitâbeti ‘unvânıyla mülakkab Sâlih Efendi, bi'r-refâka ‘âzim-i savb-ı mezkûr olmuşlar idi. Kandehar ve Semerkand ve Sıfahan semtlerinde imrâr-ı ezmân ve Irâniyân ile kadh-ı zinâd-ı ‘ilm ü ‘irfân ve fazl ü kemâllerini cümlesi istihsân etmişler idi. In-kızây-ı maslahat ile Âsitâne-i sa‘âdet'e ‘avdet ve Sadâret-i Anadolu ile nâyil-i ferhat</span></p>
<p><span class="font12">1-10 Zilhicce 1174 = 4-13 Temmuz 1761.</span></p>
<p><span class="font12">1 Muharrem 1111 = 29 Haziran 1699 Pazartesi. </span><span class="font14">olup, yüz elli beş târîhinde<a name="footnote1275"></a><sup><a href="#bookmark3410">1275</a></sup><sup></sup> ma‘zûl ve yetmiş iki senesinde<a name="footnote1276"></a><sup><a href="#bookmark3411">1276</a></sup><sup></sup> Sadâret-i Rumeli ile vâsıl-ı ser-menzil-i me’mûl olup, altmış beşde tekerrür ve mesned-i Sadâret'e tesaddur ve altmış sekiz târîhinde<a name="footnote1277"></a><sup><a href="#bookmark3412">1277</a></sup><sup></sup> Şeyhulislâm ve Müftiyyü'l-enâm olmuşlar idi. Za‘f-ı pîrî ‘illetiyle beş mâhdan sonra ‘azl olunup, Mîrgûn-oğlu sâhil-serâyında bast-ı bûriyâ-yı ikamet ve zilka‘de evâyilinde<a name="footnote1278"></a><sup><a href="#bookmark3413">1278</a></sup><sup></sup> ihtiyâr-ı sefer-i âhiret eyledi.</span></p>
<p><span class="font14">Mevt-i ‘âlim mevt-i ‘âlem intikal intikal</span></p>
<p><span class="font4">(Jliül JliJ </span><span class="font4" style="font-weight:bold;font-variant:small-caps;">j^JLp</span><span class="font4"> e^^ &nbsp;&nbsp;&nbsp;&nbsp;e^^)</span></p>
<p><span class="font14">lafz-ı mükerreri ve Müverrih Hâkim Efendi'nin, [mısra]‘:</span></p>
<p><span class="font14">Etdi ‘Abdullah Efendi cennet-i ‘adnı makarr</span></p>
<p><span class="font4">Cj ja^ o^ ^xil ^lx&gt; ^Jol</span><span class="font14">)</span></p>
<p><span class="font14">mısra‘-ı cevher-dârı târîh-i vefâtlarıdır. Müşârun ileyh ‘ömr-i sad-sâle ile inşâd-ı şi‘r ve tahrîr-i risâleden bir ân hâlî olmayup, hevâmiş-i kütüb-i muhtelifü'l-üslûbda binit fikri olan tedkîkât gazâret-i ‘ilm ü fazlına min akva'l-emârât olup, ‘unvânü'ş-şerefi tezyîl ve bin beş yüz beytden mütecâviz Behcet-nâme'si ve fenn-i kelâma dâyir risâle-i mahsûsası ve hatt-ı ta‘lîkde olan hüsn-i edâsı, vâreste-i şâ’ibe-i<a name="footnote1279"></a><sup><a href="#bookmark3414">1279</a></sup><sup></sup> tenkis ve ta‘lîldir. ‘Abdî ve Vassâf mahlaslarıyla tehallus </span><span class="font14" style="font-weight:bold;">[M1 200] </span><span class="font14">edüp, bu iki beyt zâde-i tab‘-ı me‘ârif-nebi‘leridir:</span></p>
<p><span class="font14">Bilinmez ‘ârifin fevtinden evvel kadr-i âsârı</span></p>
<p><span class="font14">Mihakk-i hâk ile sencîdedir hüsn-i hired şimdi</span></p>
<h2><a name="bookmark3415"></a><span class="font14" style="font-weight:bold;"><a name="bookmark3416"></a>Ve lehû</span><span class="font14">:</span></h2>
<p><span class="font14">Tenezzül eyleyemem hep fühûl iken mahzâ</span></p>
<p><span class="font14">Berây-ı fahr-ı muhâkâta fazl-ı âbâyı</span></p>
<h2><a name="bookmark503"></a><span class="font14" style="font-weight:bold;"><a name="bookmark3417"></a>Nakl-i hümâyûn be-Kara-ağac ve vekâyi„-i sâyire</span></h2>
<p><a name="bookmark3418"></a><span class="font14">Zilka‘de gurresinde<a name="footnote1280"></a><sup><a href="#bookmark3419">1280</a></sup><sup></sup> Şehriyâr-ı nikûkâr temâşây-ı sun‘-i Perverdigâr zımnında Kara-ağac Sâhil-serâyı'nı kudûm-i meyâmin-lüzûmlarıyla reşk-fermây-ı müntezehât-ı çâr-gâne-i rûzgâr buyurdular.</span></p>
<p><span class="font14">Târîh-i mezkûrda Âsitâne-i sa‘âdet'de mukîm olan Vezîr Silahdâr Mehmed Paşa mansıbı olan Kütahya'ya ve Tevkî‘î Vezîr Küçük Mustafa Paşa, makarr-ı hükümeti olan Mora'ya ve Muhsin-zâde Vezîr Mehmed Paşa, kürsî-yi Eyâleti olan Bosna Travniki'ne ‘azîmete me‘zûn ve birer birer hareket ile mümtesil-i emr-i hümâyûn oldular. Kapucu-başılardan ‘Abdî Ağa, Başbakî-kulu nasb olunup, Sâliha Sultân Kethudâsı ve Lâleli Binâ Emîni ‘Ali Ağa istiskal ve hisâbı ba‘de'r-ru‘ye Kıbrıs Muhassıllığı ile o tarafa irsâl ve Câmi‘-i mezkûr nezâreti ile Kethudây-ı esbak Yûsuf Efendi ibcâl olundu. Ayasofya Tevlilyyeti, Tâhir Ağa'dan nez‘ ve Sadrıa‘zam Vekîl-i harcına def' olunup, Sâliha Sultân Kethudâlığı dahi Sadrıa‘zam Kapucular Bölük-başısı ‘Osmân Efendi'ye tefvîz ve etbâ‘-ı Sadâret-penâhî'den ‘Abdurrahmân Efendi vefât eden Topçular Kâtibi'ne ta‘vîz olundu.</span></p>
<p><span class="font14" style="font-weight:bold;">Sâbıkâ </span><span class="font14">Bosna Vâlîsi Vezîr Mehmed Paşa'dan ehâlî-yi Bosna iştikâ edüp, Vezâret'i ref‘ ve Resmo'ya iclâ olunmuşidi. Mezâlim ü te‘addiyâtı derece-i ‘afvı tecâvüz eylediğine binâ‘en, emr-i kazâ-mazâ ile izâle olunup, ser-i felâket-zedesi mevzû‘-i ‘ibretgâh-ı a‘lâ vü ednâ kılındı.</span></p>
<p><a name="bookmark3420"></a><span class="font14">Deyn-i matlüb içün mahbes-i Yedi-kulle'de mescün ve menküb olan Kostantîn Voyvoda kayd-ı habsden âzâd ve Eflak Voyvodalığı ile ber-murâd oldu. Boğdan Voyvodası müsinn ü ihtiyâr ve idâre-i hidmetden‘âciz ve bî-zâr olduğu âşikâr olduğundan ma‘zül ve oğlu yerine mevsül oldu.</span></p>
<h2><a name="bookmark504"></a><span class="font14" style="font-weight:bold;"><a name="bookmark3421"></a>Tebrîk-i „îd-i adhâ</span></h2>
<p><a name="bookmark3422"></a><span class="font14">Zilhiccenin onuncu gicesi<a name="footnote1281"></a><sup><a href="#bookmark3423">1281</a></sup><sup></sup> ‘umümen erkân-ı saltanat Serây-ı hümâyün'da cem‘iyyet edüp, takbîl-i dâmen-i Şâhâne ile hâ’iz-i<a name="footnote1282"></a><sup><a href="#bookmark3424">1282</a></sup><sup></sup> rehîne-i mefharat oldular.</span></p>
<h2><a name="bookmark505"></a><span class="font14" style="font-weight:bold;"><a name="bookmark3425"></a>„Azl-i Emîn-i cev ve havâdis-i sâyire</span></h2>
<p><span class="font14">Arpa Emîni ‘Ali Efendi, ba‘zı kusüruna mebnî ‘azl ve Hasekî Mustafa Ağa yerine vasl olundu.</span></p>
<p><span class="font14" style="font-weight:bold;">Bundan </span><span class="font14">akdem Erzurum Vâlîsi olan Sarı Mustafa Paşa ile ehâlî miyânında nizâ‘ u cidâl vukü‘uyla müşârun ileyhi şehirden ihrâc ve ahadühümâ âhara töhmet isnâdıyla erkân-ı devleti tasdî‘ u iz‘âc etmişler idi. Binâ‘en ‘alâ zâlik sâbıkâ Erzurum </span><span class="font14" style="font-weight:bold;">[M1 201] </span><span class="font14">Vâlîsi Vezîr İbrâhîm Paşa'ya Erzurum verilüp, perde-bîrün<a name="footnote1283"></a><sup><a href="#bookmark3426">1283</a></sup><sup></sup> hareket edenleri hufyeten tecessüs ve haklarından gelinmesi<a name="footnote1284"></a><sup><a href="#bookmark3427">1284</a></sup><sup></sup> tenbîh olunup, müşârun ileyh Erzurum'a vâsıl olup, o maküle şekavet-pîşeleri bi't-teharrî ele getürüp, istîsâl ve ru‘üs-i maktü‘alarını irsâl eyledi.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
</div><br clear="all">
<h2><a name="bookmark3428"></a><span class="font15" style="font-weight:bold;"><a name="bookmark506"></a><a name="bookmark3429"></a>VEKÂYÛ-İ SENE HAMS VE SEB„ÎN VE Mİ’ETE VE ELF</span></h2>
<p><a name="bookmark3430"></a><span class="font14">Sâl-i mezkûr muharreminde sunûf-i asâkirin bir kıst mevâcibleri Kubbe-altı'nda ta‘dâd ve kabzına me'mûrlara teslîm ile zâten ve ‘ırzan kati çok nüfûsun kânûn-i zarûre-ti ihmâd olunup, üç gün sonra devr vâki‘ olup, teşrîfât-ı seniyye ile Sadr-ı mekârim-i ‘tiyâd taltîf ve is‘âd olundu.</span></p>
<h2><a name="bookmark507"></a><span class="font14" style="font-weight:bold;"><a name="bookmark3431"></a>Ba„zı vefeyât</span></h2>
<p><span class="font14">Şeyhulislâm ve müşkil-güşâ-yı hâss u ‘âmm olan Veliyyüddîn Efendi'nin mahdûmu olup, müderrisîn zümresine iltihâk eden Mustafa Reşîd Efendi, hırâmân-ı ravza-i cinân oldu. Ve Şeyhulislâm Kara Halîl Efendi-zâde ‘Abdurrahîm Monla dahi bu târîhde ‘âzim-i serâbistân-ı beka oldu.</span></p>
<p><span class="font14">Defterdar-ı sâbık ve hâlâ Tevkı‘î olan Râmî Paşa-zâde Mustafa Beyefendi dahi birkaç gün maraz-ı nâgeh-zuhûra mübtelâ ve girîbân-ı hayâtı müsellem-i ser-pençe-i ecel-i müsemmâ oldu.</span></p>
<p><span class="font14">Mûmâ ileyh me‘ârif ve kemâlâtdan haberdâr ve Nâyil mahlasıyla şi‘re heveskâr olup, vefâtlarına karîb Kutbî Efendi'den münîb olmuşidi.</span></p>
<p><span class="font14">Şıkk-ı Sânî mülakkab Sâlih Efendi, dağdağa-i dünyâdan dest-şû ve cânib-i ahırete tâfte-rû oldu. Mûmâ ileyh yeke-süvâr-ı meydân-ı ‘irfân ve kûy-i rubây-ı sahn-ı fehm ü itkan, ‘ilm-i muhâdarâtda Râgıb Isfehânî<a name="footnote1285"></a><sup><a href="#bookmark3432">1285</a></sup><sup></sup> ve sebk-i kelâmda sânî-yi Bedî‘-i Hemedânî olup, udhûke ve mucûna dâyir bir mecmû‘a-i garîbe tertîb ve nevâdir hikâyât ve eş‘âr ile tebvîb eylediğinden gayri, hattıyla </span><span class="font14" style="font-style:italic;">Vassâf Târîhi</span><span class="font14"> ve sâyir edeb kitâbları manzûr ve eş‘ârı dahi makbûl-i ecille-i cumhûr idi. Ancak lâ-ubâlî meşreb ve vâsi‘u'l-mezheb, lehv ü tarab-kârî ve irtişâf-ı leb-i câm hulâsa-i efkârı idi. </span><span class="font14" style="font-style:italic;">Tecâvezallâhi ‘an seyyi’âtihi<a name="footnote1286"></a><sup><a href="#bookmark3433">1286</a></sup></span><span class="font14"><sup></sup></span><span class="font14" style="font-style:italic;">.</span></p>
<p><a name="bookmark3434"></a><span class="font14">‘Ârifî dâmâdı Süleymân Bey, Şıkk-ı Sânî ve sâbıka Kethudâ Kâtibi Safâyi Efendi, Şıkk-ı Sâlis ve ihtiyâr Bekir Bey, Tevkî‘î nasb ü ta‘yîn ve hılâ‘-ı Pâdişâhî ile kamet-i istîhâlleri tezyîn olundu.</span></p>
<h2><a name="bookmark508"></a><span class="font14" style="font-weight:bold;"><a name="bookmark3435"></a>Zuhûr-i ra„d ü berk</span></h2>
<p><span class="font14">Muharremü'l-harâmın on ikinci günü<a name="footnote1287"></a><sup><a href="#bookmark3436">1287</a></sup><sup></sup> rûy-i hevâ kesâfet-i gaym ile muzlim ve safha-i nehâr istikâk-i suhub ile tîre vü müdlehimm [zifiri karanlık]olup, nâgeh bir <a name="bookmark3437"></a>tarrâka-i hevl-nâk zuhûr ve kâffe-i nâsdan selb-i şu‘ûr eyleyüp, Sultân Câmi‘i ve Vâlide Câmi‘i minârelerine sâ‘ika isâbet ve o heyâkil-i cesîmeye nüfûz ile izhâr-ı kudret-i </span><span class="font14" style="font-weight:bold;">[M1 202] </span><span class="font14">Ehadiyyet eyledi.</span></p>
<h2><a name="bookmark509"></a><span class="font14" style="font-weight:bold;"><a name="bookmark3438"></a>Te’sîs-i Kitâb-hâne-i Sadâret-penâhî</span></h2>
<p><a name="bookmark3439"></a><span class="font14">Sadrıa‘zam ve bedr-i efham Râgıb Paşa sinîn-i çendînden berü cem‘ u intihâb ve celb ü istiktâb eylediği kütüb-i kesîreyi telef ü izâ‘atden ictinâb ve istifâde-i nâsa medâr olarak bir Kitâb-hâne binâsıyla tahsîl-i ecr ü sevâb etmek lâyih-i hâtırları olduğundan başka, bir mekteb izâfesiyle etfâle ta‘lîm-i Kur'ân ve telkîn-i edeb ü ‘irfân olunmak fikri bir müddetden berü zihninde cevelân eyleyüp, Koska'da ba‘zı emâkin iştirâ ve ashâbını irzâ ile işbu muharrem evâyilinde<a name="footnote1288"></a><sup><a href="#bookmark3440">1288</a></sup><sup></sup> vaz‘-ı esâs ve darb-ı tîşe vü fe‘s kılındı.</span></p>
<h2><a name="bookmark510"></a><span class="font14" style="font-weight:bold;"><a name="bookmark3441"></a>„Azl ü nasb-ı Sadr-ı Anadolu ve Nakîbü'l-eşrâf</span></h2>
<p><a name="bookmark3442"></a><span class="font14">Anadolu Kadı‘askeri ve Ser-etıbbâ-i hâssa olan Mehmed Refî‘ Efendi müddetini tekmîl edüp, makamıyla ‘İvaz Mehmed Paşa-zâde İbrâhîm Bey tebcîl ve Nakîbü'l-eşrâf olan İdrîs-zâde dahi ‘azl ü tebdîl ve mansıb-ı Eşref-i Nekabet'e Mirzâ-zâde Mehmed Sa‘îd Efendi tahvîl olundu.</span></p>
<h2><a name="bookmark511"></a><span class="font14" style="font-weight:bold;"><a name="bookmark3443"></a>„Azl-i Kethudây-ı Sadr-ı „âlî</span></h2>
<p><a name="bookmark3444"></a><span class="font14">Sadrıa‘zam Kethudâsı olan Hamza Hâmid Efendi, bu def‘a dahi mübtelây-ı ‘azl ü infisâl ve Re’îsülküttâb bulunan Şâtır-zâde Kâşif Mehmed Efendi, o hidmet-i menî‘a ile hâyiz-i rehîne-i âmâl olup, münhal olan riyâset hidmetiyle Büyük Tezkireci Recâyî el-Hâc Mehmed Efendi mükerrem ve Küçük Tezkireci İbrâhîm Efendi, Evvel ve Mektûbcu, Sânî olup, Ser-halîfe-i Mektûbî Mehmed Emîn Efendi dahi Mektûbçuluk ile hurrem oldu.</span></p>
<h2><a name="bookmark512"></a><span class="font14" style="font-weight:bold;"><a name="bookmark3445"></a>Lâhika</span></h2>
<p><span class="font14">Bâlâda zikr ü beyân olunduğu vech üzere Kethudây-ı sâbık Hamza Efendi'ye Sad-rıa‘zam'ın kemâl-i teveccühü olup, bu def‘a mesnedinden infisâlini her ne kadar zarûriyyât-ı vakt îcâb etmiş ise dahi merâret-i ‘azl ile telh-kâm olacağı mütehakkak olduğundan, Efendi-yi mûmâ ileyhi huzûruna getürdüp, kalb-i münkesirini mülte’im-i mûmyây-ı tesliyyet ve hilâf-ı ‘âde bir sevb-i semmûr kürk ilbâsıyla küşâde-rûy-i ferhat eylediğinden başka, Nişâncılık mansıbını dahi ‘ilâve-i lutf u mürüvvet buyurup, birkaç gün mukaddem Nişâncılık tevcîh olunan Bekir Bey, mübtelây-ı renc-i herem ve vücûdu ke'l-‘adem olup, dîvâna gitmekden ‘âciz ve ihtiyârlığı her matlabına hâciz olmağla, mûmâ ileyhin hâtırı dahi isticlâb olunmak lâzime-i şîme-i mürüvvet olmağla<a name="footnote1289"></a><sup><a href="#bookmark3446">1289</a></sup><sup></sup>, mikdâr-ı vâfî ‘atıyye ile ikrâm ve hayır du‘âsı igtinâm olundu.</span></p>
<p><a name="bookmark3447"></a><span class="font14">Cebeci-başı Eyyûbî Mustafa Ağ'nın rehâvet ü tekâsülü ‘azlinin mahmili olup, sa-ferü'l-hayr evâ’ilinde<a name="footnote1290"></a><sup><a href="#bookmark3448">1290</a></sup><sup></sup> Gelibolu'ya iclâ ve birkaç defa Cebeci-başı olup, el-yevm Si-lahdâr Ağalığı ile kâm-revâ olan Kadrî Ağa-zâde, mansıb-ı mezkûr ile tefrîh ve Silahdâr Ağalığı'na, Hasan Paşa dâmâdı ‘Abdî Ağa </span><span class="font14" style="font-weight:bold;">[M1 203] </span><span class="font14">tercîh olundu. Cebecîler Kâtibi olan Mîr Râcih semt-i âhirete râyih ve mansıbı ile imâm Hasan Efendi, mazhar-ı lutf-i Pâdişâh-ı ‘amîmü'l-menâyih oldu. Nekâbet'den ma‘zûl idrîs-zâde Efendi'nin tâyir-i rûhu âşiyâne-i bedenden hurûc ve sûy-i semâya ‘urûc eyledi.</span></p>
<h2><a name="bookmark513"></a><span class="font14" style="font-weight:bold;"><a name="bookmark3449"></a>„Azl-i Şeyhülislâm</span></h2>
<p><a name="bookmark3450"></a><span class="font14">Bir müddetden berü zînetde mesned-i Meşîhat olan Veliyyüddîn Efendi'ye, hid-det-i meşreb isnâd ve işbu saferu'l-muzafferin beşinci yevm-i ahad mesnedinden tecnîb ü ib‘âd olunduğundan gayri hacca me‘zûn ve mevsimi gelinceye dek Burusa'da ikâmeti irâde-i hümâyûn oldu. Sâbıkâ Sadr-ı Rûm olan Bekir Efendi-zâde Ahmed Efendi, o câh-ı muâllâ-câygâha müstehak görülüp, fi'l-hâl da‘vet ve bâre-i fâzılânesine ilbâs-ı hil‘at-i beyzâ-yı Meşîhat kılındı.</span></p>
<h2><a name="bookmark514"></a><span class="font14" style="font-weight:bold;"><a name="bookmark3451"></a>Ta„mîr-i ba„zı emâkin</span></h2>
<p><a name="bookmark3452"></a><span class="font14">Dâvud Paşa kasrı mütezelzil-i vehn ü indirâs ve Emlâk-i hümâyûn'dan Râmî Paşa Çiftliği'nin ekser-i mahalleri dahi hazîz-i arza mumâs olup, Mi‘mâr Ağa ma‘rifetiyle Dâvud Paşa kasrı ve Emîn Ağa-zâde Hüseyin Ağa mübâşiriyyeti ile Râmî Paşa Çiftliği ta‘mîr olunmak irâde ve me‘mûriyyetleri ifâde olunup, binâ ve ta‘mîre berçîde-dâmen-i ihtimâm ve târîh-i mezkûrda bed‘ u şurû‘ ile mümtesil-i emr-i Pâdişâh-ı enâm oldular.</span></p>
<h2><a name="bookmark515"></a><span class="font14" style="font-weight:bold;"><a name="bookmark3453"></a>Ba„zı tevcîhât</span></h2>
<p><span class="font14">Evâsıt-ı saferde<a name="footnote1291"></a><sup><a href="#bookmark3454">1291</a></sup><sup></sup> Karaman Vâlîsi Vezîr Sa‘deddîn Paşa ‘azl ve Rakka Eyâleti‘ne nakl olunup, selefi Çelik Paşa, Karaman Eyâleti ile şâdân ve Zâreli-zâde Feyzullah Paşa, Vâlî-yi Van ve sâbıkı Vezîr Mustafa Paşa, Eyâlet-i Diyârbekir ile memnûn-i lutf-i Pâdişâh-ı zemân oldu.</span></p>
<p><span class="font14" style="font-weight:bold;">Dergâh-ı âlî </span><span class="font14">Yeniçeri Ağası olan Mahmûd Ağa'dan me‘mûl derecesinde hidmet meşhûd olmayup, âhir-i saferde ‘azl ve Tekfurdağı'na matrûd oldu. Kul Kethudâsı Mehmed Ağa, Ağalık ile tatrîb ve vuku‘-i silsile ile ricâl-i ocağ resm ü râhları üzere tefrîh u tatrîb olundu.</span></p>
<h2><a name="bookmark516"></a><span class="font14" style="font-weight:bold;"><a name="bookmark3455"></a>Nakl-i hümâyûn ve kırâ’et-i mevlid-i şerîf</span></h2>
<p><a name="bookmark3456"></a><span class="font14">Kara-ağac Sâhil-serâyı'ndan istîfây-ı hatt-ı hümâyûn rû-nümûn olduğuna binâ‘en, şehr-i rebî‘ulevvelin altıncı günü<a name="footnote1292"></a><sup><a href="#bookmark3457">1292</a></sup><sup></sup> Serây-ı ‘âmire sadef-i dürr-i meknûn Şehriyâr-ı rub‘-meskûn oldu.</span></p>
<p><a name="bookmark517"></a><span class="font14">Şehr-i mezkûrun on ikinci günü<a name="footnote1293"></a><sup><a href="#bookmark3458">1293</a></sup><sup></sup> resm-i kadîm-i devlet üzere Pâdişâh-ı mu‘allâ-câygâh-ı Sultân Ahmed Câmi‘i'ne teşrîf ile mukaddemce kudûm-i Şâhâne'lerine rû-be-râh-ı intizâr olan bendelerini sezâvâr-ı nigâh buyurup, kırâ‘et-i mevlid-i şerîf ‘akabinde<a name="footnote1294"></a><sup><a href="#bookmark3459">1294</a></sup><sup> </sup>devlet ü ikbâl ile hareket ve serây-ı dil-güşâlarına ‘azîmet buyurdular.</span></p>
<p><span class="font14" style="font-weight:bold;">İbkâ-yı Vezâret-i „Abdurrahmân Paşa ve „azl-i Kâdî-yi İstanbul ve âmeden-i Donanma-yı hümâyûn</span></p>
<p><span class="font14">Tafsîl-i ahvâli bâlâda tahrîr olunan ‘Abdurrahmân Paşa, merfû‘u'l-Vezâre Dâren-de'de </span><span class="font14" style="font-weight:bold;">[M1 204] </span><span class="font14">ârâm ve devâm-ı ‘ömr-i Pâdişâhî'yi nukave-i merâm etmişidi. Müşârun ileyhin Cerde hidmetinde müşâhede olunan gayret ü hamiyyeti ve beyne‘-l-vüzerâ rüşd ü reviyyetle kemâl-i şöhreti olup, vaktiyle Devlet-i ‘aliyyenin bir selmesine sedd ve sihâm-ı nâyibe-i mülkiyyenin ba‘zısına hedef-i red olacağı mütehakkak olmağla, Vezâret'i ibkâ ve Trabzon Eyâleti'yle çeşm-i ibtihâcı rûşenâ kılındı.</span></p>
<p><span class="font14">İstanbul Kadısı Sâlih-zâde müddetini tekmîl ile mün‘azil ve Damâd-zâde Murâd Monla Efendi yerine muttasıl olup, İshak-zâde Şerîf Monla Efendi dahi kazâ-i Mekke-i mükerreme ile dilşâd ve Süleymân Efendi-zâde ‘Abdullah Efendi, Medîne-i münevvere ile ber-murâd oldu.</span></p>
<p><a name="bookmark3460"></a><span class="font14">Bundan akdem Ak-deniz'e doğru şirâ‘-güşâ olan Donanma-yı hümâyûn mashûben bi's-selâme ‘avdet ile mersây-ı Tersâne'ye lenger-endâz-ı heybet oldu.</span></p>
<h2><a name="bookmark519"></a><span class="font14" style="font-weight:bold;"><a name="bookmark3461"></a>Fevt-i Sadr-ı esbak Sa„îd Mehmed Paşa</span></h2>
<p><span class="font14">Vâlî-yi Mar‘aş, Sadr-ı esbak Mehmed Paşa'nın maraz-ı gûnâ-gûn ile hâli müşevveş olduğuna binâ‘en, işbu rebî‘ulevvelde zâyik-ı zehrâbe-i memât ve kasr-ı ‘ömrü harâb-gerde-i seyl-i hâdimü'l-lezzât oldu. Müşârun ileyh kibâr-ı hâcegân-ı Dîvân-ı hümâyûn'dan Yirmisekiz Çelebî dimekle meşhûr Mehmed Efendi'nin sulbünden zuhûr edüp, terbiye-i hizâne-i peder ile fârik-ı miyân-ı hazf ü güher oldukda, Mektûbî Kale-mi'ne me‘mûr ve o hılalde pederleri Françe Sefîri nasb olunmağla, bi'r-refâka ‘âzim-i savb-ı mezkûr olmuşidi. ‘Avdetden sonra bi't-tedrîc kat‘-ı merâtib ve deverân-ı menâsıb eyleyüp, Sipâh ve Silahdâr kitâbetleri râddesinde iken, kat‘-ı hudûda me‘mûr ve eyâdî-<a name="bookmark3462"></a>yi ehâlî-yi Bosna'dan firârı meşhûr olup, elli iki târîhinde<a name="footnote1295"></a><sup><a href="#bookmark3463">1295</a></sup><sup></sup> Nehr-i Sâve adalarına mu-hadded ve elli dörtde<sup>2</sup> Françe Sefaretiyle kevkeb-i bahtı mütevakkıd olmuşidi. İtmâm-ı hidmet-i Sefâret'le elli beşde Âsitâne'ye ‘avdet ve mansıb-ı Tevkî‘î ile ihrâz-ı menzilet eyledi. Elli yedi muharreminde<sup>3</sup> cânib-i Mısır'a ta‘yîn ve elli sekiz şevvâlinde<sup>4</sup> kemâ fi'l-evvel Nişâncılık ile kâmbîn kılınup, ba‘dehû Emîn-i Defter-i Hâkanî ve nâyil-i bulga-i kâmrânî olup, elli dokuz recebinde<sup>5</sup> Sadâret-i ‘uzmâ Kethudâlığı'yla tebcîl ve ‘adem-i imtizâc ile bi't-taleb Defter Emâneti'ne tenzîl olunmuşidi. Altmış üçde<sup>6</sup> mükerreren Kethudâ ve ba‘dehû ‘azle mübtelâ ve Baş-muhâsebe iken, tekrâr Kethudây-ı Sadr-ı me‘âlî-pîrâ oldu. Muharremü'l-harâmın on dokuzuncu günü<sup>7</sup> Sadrıa‘zam olup, beş buçuk aydan sonra ‘azl ve Hanya mansıbına nakl ve yetmiş şa‘bânında<sup>8</sup> Tevliyyet-i Mısır'a vasl olunmuşidi. Yetmiş iki muharreminde<sup>9</sup> Adana ve sâ‘ir<sup>10</sup> mansıbları devr ederek yetmiş rebî‘inde<a name="footnote1296"></a><sup><a href="#bookmark3464">1296</a></sup><sup></sup> fevti haberi vâsıl-ı sem‘-i devlet oldu. Müşârun ileyh me‘ârif-i cüz‘iyyeye vâkıf u dânâ<sup>12</sup> ve küttâba lâzım olacak kadar edeb ü hüner ile </span><span class="font14" style="font-weight:bold;">[M1 205] </span><span class="font14">şöh-ret-nümâ olan müfredât-ı Tıb'da Türkî ‘ibâre ile yazdığı nüsha, makbûl-i etıbbây-ı zemâne ve ‘ulûvv-i himmet ile yegâne bir Vezîr-i Felâtûn-nişâne idi.</span></p>
<h2><a name="bookmark520"></a><span class="font14" style="font-weight:bold;"><a name="bookmark3465"></a>İhrâc-ı mevâcib</span></h2>
<p><a name="bookmark3466"></a><span class="font14">Şehr-i rebî‘ulâhırın yirmi beşinci sülesâ günü<sup>13</sup> tavâyif-i askeriyyenin bir kıst mevâcibleri Hazîne-i hümâyûn'dan ifrâz olunup, me‘mûrlara edâ ve devr ‘akabinde Teşrîfât-ı hümâyûn şeref-resân-ı vürûd olup, bu sebeble kadr-i Sadr-ı âlî i‘lâ olundu.</span></p>
<h2><a name="bookmark521"></a><span class="font14" style="font-weight:bold;"><a name="bookmark3467"></a>Vefât-ı Dâmâd-zâde</span></h2>
<p><span class="font14">İki def‘a Şeyhulislâm ve medâr-ı nakz u ibrâm tarîkı, ‘ulemây-ı a‘lâm olan Dâmâd-zâde Feyzullah Efendi'nin ‘araz-ı marazdan cevher-i zâtı zeng-beste-i elem ve cumâdelûlâ evâhırında<sup>14</sup> evvelîn-i pâye-i mirkat-ı âhiret olan gurbet-gâh-ı mezâra vaz‘-ı kadem edüp, Südlüce verâsında küşâd eylediği zâviye dâyiresinde defîn ve garîk-ı rah-met-i Rabbü'l-‘âlemîn oldu.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
<p><span class="font9">6</span></p>
<p><span class="font9">7</span></p>
<p><span class="font9">8</span></p>
<p><span class="font9">9</span></p>
<p><span class="font9">10</span></p>
<p><span class="font9">11</span></p>
<p><span class="font9">12</span></p>
<p><span class="font9">13</span></p>
<p><span class="font9">14</span></p>
</div><br clear="all">
<p><span class="font12">1 Muharrem 1152 = 10 Nisan 1739 Cuma.</span></p>
<p><span class="font12">1 Muharrem 1154 = 19 Mart 1741 Pazar.</span></p>
<p><span class="font12">1 Muharrem 1157 = 15 Şubat 1744 Cumartesi.</span></p>
<p><span class="font12">1 Şevvâl 1158 = 27 Ekim 1745 Çarşamba.</span></p>
<p><span class="font12">1 Receb 1159 = 20 Temmuz 1746 Çarşamba.</span></p>
<p><span class="font12">1 Muharrem 1163 = 11 Aralık 1749 Perşembe.</span></p>
<p><span class="font12">19 Muharrem 1163 = 29 Aralık 1749 Pazartesi.</span></p>
<p><span class="font12">1 Şa‘ban 1170 = 21 Nisan 1757 Perşembe.</span></p>
<p><span class="font12">1 Muharrem 1172 = 4 Eylül 1758 Pazartesi.</span></p>
<p><span class="font12">sâ‘ir M1, B1, K1 : sâyir H.</span></p>
<h2><a name="bookmark522"></a><span class="font14" style="font-weight:bold;"><a name="bookmark3468"></a>Terceme</span></h2>
<p><a name="bookmark3469"></a><span class="font14">Müşârun ileyh Şeyhülislâm Ebu'l-hayr Ahmed Efendi'nin Burusa Kadılığı'nda sulb-i pâkinden zuhûr edüp, ‘unfuvân-ı şebâb esnâsında, </span><span class="font14" style="font-style:italic;">ulâ’ike âbâî fe-ci’nî bi-mislihim<a name="footnote1297"></a><sup><a href="#bookmark3470">1297</a></sup></span><span class="font14"><sup></sup> makâliyle zemâneye hitâb eyleyüp, o hılâlde muntazam-ı silk-i müderrisîn-i kirâm ve devre-i ma‘lûmeden sonra Galata Kazâsı'yla şâd-kâm olmuşidi. Yüz kırk üç târihinde<a name="footnote1298"></a><sup><a href="#bookmark3471">1298</a></sup><sup></sup> Burusa'ya hâkim ve İstanbul Pâyesi'yle rişte-i mansıbı munfasım olup, yüz elli ikide<a name="footnote1299"></a><sup><a href="#bookmark3472">1299</a></sup><sup></sup> dokuz mâh Sadr-ı Anadolu ve altmış üçde<a name="footnote1300"></a><sup><a href="#bookmark3473">1300</a></sup><sup></sup> Rumeli Sadâreti'yle kevkeb-i tâli‘i müsta‘lî olmuşidi. Altmış yedi şa‘bânında<a name="footnote1301"></a><sup><a href="#bookmark3474">1301</a></sup><sup></sup> tekrâr Rumeli mesnedine pâ-nihâde-i ikbâl ve yüz altmış sekiz senesi şa‘bânında<a name="footnote1302"></a><sup><a href="#bookmark3475">1302</a></sup><sup></sup> Meşîhat-i İslâmiyye ile menzil res-i nihâyet-i âmâl olup:</span></p>
<p><span class="font14">Dâmâd-zâde Feyzullah Efendi</span></p>
<h2><a name="bookmark3476"></a><span class="font14"><a name="bookmark3477"></a>(</span><span class="font4" style="font-weight:bold;">^xi1 4)1 ^J »ilj iUb</span><span class="font14">)</span></h2>
<p><a name="bookmark3478"></a><span class="font14">terkîbi târîh vâki‘ olmuşidi. Altmış dokuz şevvâlinde<a name="footnote1303"></a><sup><a href="#bookmark3479">1303</a></sup><sup></sup> ‘azl olunup, İncir Köyü'nde is-tirâhat ve yüz yetmiş cumâdelâhıresinde<a name="footnote1304"></a><sup><a href="#bookmark3480">1304</a></sup><sup></sup> tekerrür-i Meşîhat ile kesb-i kemâl-i rif‘at eyleyüp, yüz yetmiş bir cumâdelûlâsı muntasıfında ‘azl ü iclâya mübtelâ ve mahall-i sâbıkında kûşe-gîr-i<a name="footnote1305"></a><sup><a href="#bookmark3481">1305</a></sup><sup></sup> hamûl ve inzivâ olup, çend-rûz mürûrunda Südlüce'de vâki‘ hâne-sinde ikâmet müsâ‘adesine lâyık u mahal ve çok giçmeden kişver-i vücûdu dest-bürd-i kahremân-ı ecel oldu. Müşârun ileyh ‘ilm-i ebdânda mâhir ve fenn-i mûsikide müced-deden beste îcâdına kâdir idi. İki devrede yirmi beş mâh kadar Müftiyyü'l-enâm ve ne-sek-sâz-ı umûr-i hâss u ‘âmm olmuşidi. Sâhib-i tercemenin ceddi Burusa Kadısı iken, sulbünden pederleri zuhûr etdiği gibi bunların dahi pederleri Burusa hükûmetinde iken meşîme-çâk-i bürûz olmaları ittifâkıyyât-ı </span><span class="font14" style="font-weight:bold;">[M1 206] </span><span class="font14">garîbedendir.</span></p>
<p><span class="font14" style="font-weight:bold;">Velâdet-i Şehzâde-i civân-baht, sezâvâr-ı tâc ü taht, gonçe-i nev-şüküfte-i gülşen-i kâm-kârî, kuvve-i kurre-i bâsıra-i Cihanbânî Sultân<a name="footnote1306"></a><sup><a href="#bookmark3482">1306</a></sup></span><span class="font14"><sup></sup></span></p>
<p><span class="font14" style="font-weight:bold;">Selîm Hân bin es-Sultân Mustafa Hân</span></p>
<p><span class="font14" style="font-style:italic;">ce„alallâhü „umrehü etvalü min silsileteyi'l<sup><a href="#bookmark3470">1297</a></sup></span><span class="font14"><sup></sup></span><span class="font14" style="font-style:italic;">-bürhân ve ezyedü mine'n-nücûmi'z-zâhireti ve'l-hâfyyeti mâ kirri'l-cedîdân ve te‘âkabe'l-melevân<a name="footnote1307"></a><sup><a href="#bookmark3483">1307</a></sup></span><span class="font14"><sup></sup> hazretlerinin işbu bin yüz yetmiş beş senesi cumâdelûlâsının yirmi yedinci hamîs günü sâ‘at birde<a name="footnote1308"></a><sup><a href="#bookmark3484">1308</a></sup><sup></sup> iken, dürre-i ‘akıle-i vücûd-i bihbûdları pertev-pâş-i enfüs ü âfâk ve bedr-i münîr-i zât-ı bî-mu‘âdil ü nazîrle-ri zıyâ-bahş mînâ-serây-ı çarh-ı nüh-tıbâk olup, mübeşşirân-ı velâdet-i hümâyûn nidâ-yı cânfezâ-yı ferhat-meşhûn ile mütemekkinân-ı Âsitâne'yi mest-bâde-i gûlgûn-tarab-ı gûnâ-gûn ve gam-güsârân-ı dehr-i bî-emân sülb-i hâtıra-i mâ-kân ve mâ-yekûn eyleyüp, fi'l-hâl yedi gün ve<a name="footnote1309"></a><sup><a href="#bookmark3485">1309</a></sup><sup></sup> yedi gice şehrâyîn ve üç gice deryâ donanması sipâriş ve ta‘yîn olunup, zıll-i vârif-i<a name="footnote1310"></a><sup><a href="#bookmark3486">1310</a></sup><sup></sup> saltanat-ı seniyyede müstezıl olan kebîr ü sagır, bây ü fakır, inbısât u ferah-i vefîr ile hânelerini beytü'l-‘arûse müşâkil ve Kasr-ı Havernak ve sedîre mu‘âdil eylediler. Serây-ı behişt-âsâda vâki‘ hânehâ-yı çâr-gâne ve suffe ta‘bîr olunan mevki‘-i cennet-nişâna incû ve la‘l ve sâyir cevâhir ile mukellel ve mutarraz setâyir ve âvîzeler ile müveşşâ vü münemnem ve gicelerde safvet-i merâyâ ve kanâdil ve hurşîd-i zıyâdan sevâd-ı şâm ve tîregî-yi leyl-i pür-zalâm ke'l-‘adem olup, ebvâb-ı serây dahi sîm âvîze-ler ve kebîr âyîneler ile pür-zîb ü zînet kılındığından başka, Darb-hâne kapusu ‘ayn-i mesbûk ve rîşe-i zer-i meskûk ile ârâm-rubâ-yi her ganiyy ü su‘lûk olduğundan fazla serây meydânında vâki‘ çeşme-sâr dâyiren mâ-dâr envâ‘-ı tuhaf ve esnâf-ı zuruf ile zîbende ve pür-nigâr kılınup, her kolda hânendegân-ı hoş elhân:</span></p>
<div>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
<p><span class="font9">6</span></p>
<p><span class="font9">7</span></p>
<p><span class="font9">8</span></p>
<p><span class="font9">9</span></p>
<p><span class="font9">10</span></p>
</div><br clear="all">
<p><span class="font14">Ve ‘ale'z-zemâni meserretün ve'l-büşrâhâ</span></p>
<p><span class="font14">Râyâtühü hafekat bi-küll-i mekânin</span></p>
<p><span class="font14">Ve ehu'l-vekari gada'l-faratu sürûrihi Taraban yürînâ mişyete'n-nisvân<a name="footnote1311"></a><sup><a href="#bookmark3487">1311</a></sup><sup> </sup>terennümâtıyla mürde-dilân-ı zemâneye bahş-ı cân ve sâzendegân-ı nâhîd-meşrebân:</span></p>
<p><span class="font14">Ve sehat lene'd-dünya bi-‘îdin sâlisin Lâhe'l-hazâbü bihi bi-külli benân<a name="footnote1312"></a><sup><a href="#bookmark3488">1312</a></sup><sup></sup></span></p>
<p><span class="font14">usûlüyle mızrâb-zen-i seniyye-i rebâb ü kemân olup, Bâb-ı Âsafî ve kışlalar ve ‘uzamây-ı devlet hâneleri ise kemâl-i ârâyiş ü zînetden çeşm-i temâşâyâna<a name="footnote1313"></a><sup><a href="#bookmark3489">1313</a></sup><sup></sup> sebel ü hîre ihdâs ve destgerân ve esâtîz-i senâyi‘-i garîbeye hayret îrâs eyledi. Yedi gün yedi gice bu sürûr-i nâ mahsûr ile güzâr ve üç gice deryâ donanmasına dahi mübâşeret ile her gice rûy-i deryâ nümûne-nümâ-yı kûre-i nâr ve bâ-husûs hevâyî fişekler ve bahrîler ve püskürme ve sâyir tarrâka ve savt-ı mehîb tevlîd eder âlât-ı nâriye dehşet-</span><span class="font14" style="font-weight:bold;">[M1 207]</span><span class="font14">resân-ı kulûb-i sıgar u kibâr olup, </span><span class="font14" style="font-weight:bold;">[mısra]„:</span></p>
<p><span class="font14">Hasîsen yemurru zemâne's-surûr<a name="footnote1314"></a><sup><a href="#bookmark3490">1314</a></sup><sup></sup></span></p>
<p><span class="font14">mefhûmu üzere maslahat-ı donanmanın hıtâmı tebeyyün ve bu eyyâm-ı surûr-i zûd-güzâr olduğundan, herkesde hüzn ü elem nümâyân<a name="footnote1315"></a><sup><a href="#bookmark3491">1315</a></sup><sup></sup> oldu<a name="footnote1316"></a><sup><a href="#bookmark3492">1316</a></sup><sup></sup>. Şehzâde-i vâlâ nijâd hazretlerinin velâdetlerine kati çok târîhler inşâd olunup, sâbıka İstanbul Kadısı Tokadî Bekir Efendi'nin bir ta‘miyye ile </span><span class="font14" style="font-weight:bold;">[mısra]„:</span></p>
<p><span class="font14">Ülhimtü târîhan elâ câ‘e Selîm-i Sâlis</span></p>
<p><span class="font14">(eJL* &nbsp;&nbsp;&nbsp;&nbsp;&nbsp;&nbsp;&nbsp;&nbsp;</span><span class="font4">Sı</span><span class="font14">)</span></p>
<p><span class="font14">târîhi cümle târîhlerden a‘lâ ve ta‘miyyesi dahi ra‘nâ olduğundan, serlevha-i tevârîh kılındı. Şehzâde-i civan-baht, mâlik-i tâc ü taht olduklarında,</span></p>
<p><span class="font14">elâ Selîm-i Sâlis</span></p>
<p><span class="font14">(eJü &nbsp;&nbsp;&nbsp;&nbsp;</span><span class="font4">Sı</span><span class="font14">)</span></p>
<p><span class="font14">terkîbi temâmce cülûs-i hümâyûnlarına târih vâki‘ olduğu garâyib-i ittifâkıyyâtdandır:</span></p>
<p><span class="font14">Eyleye mesrûr Hak Sultân Selîm kıldı cülûs</span></p>
<p><span class="font14">Oldu zîb-i tâc-ı Şâhî ‘izz ile Sultân Selîm</span></p>
<p><span class="font14">)</span><span class="font4">jikU &nbsp;&nbsp;</span><span class="font14">yp &nbsp;&nbsp;&nbsp;&nbsp;</span><span class="font4">Ç- </span><span class="font4" style="font-style:italic;">^j</span><span class="font4"> ^Jjj!</span><span class="font14">)</span></p>
<p><span class="font14">târihi Tevfîk Efendi'nin olup, her mısra‘ı bir târîhdir. Memâlik-i mahrûse-i Pâdişâhî'de sâye-güzîn-i râhat ü âsâyiş olanlar dahi bu meserretden hisse-mend olmaları resm ü ‘âdet olduğuna binâ‘en, i‘lân-ı velâdet ve yedi gün yedi gice şehr-âyîn ile izhâr-ı meserret olunmak bâbında etrâfa ü eknâfa neşr-i beşâyir ve irsâl-i evâmir kılındı.</span></p>
<h2><a name="bookmark524"></a><span class="font14" style="font-weight:bold;"><a name="bookmark3493"></a>İstirdâd-ı Kalyon ez-Malta</span></h2>
<p><a name="bookmark3494"></a><span class="font14">İstanköy pîşgâhında iken gaflet-i zâbitân ile üserânın Malta'ya alup, götürdükleri sefinenin lutfen ve ‘unfen istirdâdiyle nâmûs-i devleti tekmîl matlûb-i Pâdişâh-ı İskender ü ‘adil olduğuna binâ’en, Malta'da ‘alâka-i külliyesi olan Françelü'ye bu mâdde tahmil ve sûret bulmadığı hâlde mu‘âmele-i âharı ihtiyâr olunacağı icmâl ü tafsil olun-muşidi. Zikr olunan sefineyi cemi‘-i edâvâtıyla Françelü tahlis edüp, âl çukadan pûşide-ler ile tezyin ve ehl-i İslâm'dan vâfir üserâ dahi derûnuna teşhin edüp, cumâdelâhıre evâsıtında vâsıl-ı furza-i Âsitâne-i sa‘âdet olmağla, Françe elçisinin sebkat eden hidme-tine mücâzât lâzım gelüp, Bâb-ı ‘âli'ye ihzâr ve bir sevb-i semmûr kürk ve bir donanmış esb ile memnûn-i lutf-i Devlet-i ebed-karâr kılındığından başka, bi'l-ma‘iyye vürûd eden sefine kapudanı dahi ferve-i kâkum ilbâsıyla iktisâb-ı vekâr eyledi.</span></p>
<h2><a name="bookmark3495"></a><span class="font14" style="font-weight:bold;"><a name="bookmark3496"></a>Vürûd-i Sefîr-i Hâkim-i Fâs</span></h2>
<p><a name="bookmark3497"></a><span class="font14">Fermân-fermây-ı memâlik-i Fâs mahzâ Devlet-i ‘aliyye ile tarh-ı encümen-i muvâlefet ü istinâs kasdıyla birkaç nefer mu‘teber âdemlerini Âsitâne-i sa‘âdet'e isrâ ve taraf-ı vâzıhu'ş-şeref-i Mülûkâne'ye bir raht-ı murassa‘ ve bir kemer-i mücevher ve mü-şa‘şa‘ ve elmâs ile müzeyyen bir serc-i girân-behâ ve bir seyf-i kazâ-mezâ ihdâ eyleyüp, ba‘zı edevât-ı bahriyeye dâyir eşyâ iltimâsını müş‘ir ‘Arabiyyü'l-‘ibâre mektûb dahi irsâl ve istinzâl-i </span><span class="font14" style="font-weight:bold;">[M1 208] </span><span class="font14">emtâr-ı Pâdişâh-ı kerimü'l-hısâl etmişidi. Müşârun ileyh sülâle-i Nebeviyye'ye müntehi vü müntesib ve cihet-i vahdet-i İslâmiyye ile hâtırına ri‘âyet vâcib olduğuna binâ‘en, kâffe-i mültemisâtına müsâ‘ade ve âdemleri mutayyeb ü memnûn i‘âde olundu.</span></p>
<h2><a name="bookmark525"></a><span class="font14" style="font-weight:bold;"><a name="bookmark3498"></a>„Azl-i Kapudân-ı deryâ ve vukü„-i ba„zı keyfiyyet-i garîbe</span></h2>
<p><a name="bookmark3499"></a><span class="font14">Deryâ kapudânı olan Vezir Hasan Paşa'nın mansıb-ı mezkûrdan infisâli ve yerine Vezir Kethudâsı Mehmed Paşa'nın ibdâli câygir-i zamir-i Sadr-ı ‘âli olup, Kapudân-ı müşârun ileyh kapuya da‘vet ve Özi Eyâleti tevcihiyle ilbâs-ı hıl‘at irâde olundukda, kabûlden imtinâ‘ ve reh-rev-i meslek-i istidfâ‘ oldukda, taraf-ı Sadâret-penâhi'den tem-hid olunan nush u pend sûd-mend olmayup, bilâhare elli bin guruş hazinesinden harc-ı râh vermek ve sâyir umûr ve husûsunu pezirây-ı temşiyet eylemek cihetleri tarafına ilkâ ve bu vechile dahi irzâ mümkün olmayup, keyfiyyeti ‘arz-ı âlem-i bâlâ kılındıkda, ismi defter-i vüzerâdan terkin ve Resmo Ceziresi'ne isâl içün ma‘iyyetine mübâşir ta‘yin ve ber-vech-i muharrer Vezir-i müşârun ileyh Deryâ Kapudanlığı ile tevkır ve Telhisi, Sad-rıa‘zam'ı da‘vetine tesyir olundu.</span></p>
<h2><a name="bookmark526"></a><span class="font14" style="font-weight:bold;"><a name="bookmark3500"></a>Havâdis-i Mısrıyye</span></h2>
<p><span class="font14">Kâhire-i Mu‘aziyye'de bir müddetden berü Vâli olan Vezir Kâmil Ahmed Paşa, pey-der-pey gılâl ve hazine ve tertibât-ı Mısrıyye'ye dâyir şeref-vürûd olun hutût-i hümâyûnun tenfiz ü icrâsına berzede-dâmân-ı sa‘y ü ihtimâm olduğunu havene-i ümerâ tehammül edemeyüp, kâ‘ide-i fâsideleri üzere müşârun ileyhi tenzil ve ümerâdan birini <a name="bookmark3501"></a>Kâyim-makâm nasb etmek ‘âdetleri iken, mukaddemâ Cidde Sancağı tevcîh olunup, ilâ hâze'l-ân Mısır'da mukim Sadr-ı esbak Mustafa Paşa'yı tevkîl etdikden sonra musanna‘ ve müzevver ‘arz u mahzar ile birkaç nefer âdemlerini Âsitâne'ye tesyîr etmişler idi. Mâdde-i mezkûre takdîm-i ‘atebe-i ‘aliyye kılınup, lede'l-meşvere râbıtası verilmek emr-i hümâyûn olduğuna binâ’en, Şeyhulislâm ve sudûr-i kirâm ve ocağ ağaları ve ‘uzamây-ı ricâl Bâb-ı ‘âlî'de ictimâ‘ ve vuku‘ bulan keyfiyyeti müştemil vârid olan tahrîrâtı istimâ‘ ‘akabinde Mısır, Haleb Vâlîsi Vezîr Bekir Paşa'ya ve Haleb, Mustafa Paşa'ya verilmek hulâsa-i meşveretleri olmağla, lede'l-‘arz ve'l-istîzân i‘lâm-ı hâl zımnında müşârun ileyhimâya ve Mısırlu'ya ısdâr-ı fermân-ı ‘âlî-şân kılındı.</span></p>
<h2><a name="bookmark527"></a><span class="font14" style="font-weight:bold;"><a name="bookmark3502"></a>İhrâc ve Katl-i Emîn-i Surre</span></h2>
<p><a name="bookmark3503"></a><span class="font14">Bundan akdem Emânet-i Surre Anbar Emîni Hasan Ağa'ya tefvîz olunup, şehr-i recebin on ikinci günü<a name="footnote1317"></a><sup><a href="#bookmark3504">1317</a></sup><sup></sup> Üsküdar'a imrâr olunmuşidi. Merkumun Anbar Emâneti hengâmında fukarâ vü zu‘afâya kemâl-i eziyyeti ve teslîm ve tesellümde hıyâneti sübût-yâfte-i tehakkuk olmağla, fi'l-hâl küşte-i şemşîr-i siyâset </span><span class="font14" style="font-weight:bold;">[M1 209] </span><span class="font14">ve sâbıkâ Ser-bostâniyân-ı dîger Hasan Ağa, makâmına kıyâm ile cânib-i Hicâz'a matıyye-rân-ı ‘azîmet oldu.</span></p>
<h2><a name="bookmark528"></a><span class="font14" style="font-weight:bold;"><a name="bookmark3505"></a>Vürûd-i Hazîne-i Mısrıyye</span></h2>
<p><a name="bookmark3506"></a><span class="font14">Beher sâl vürûdu kânûn olan Mısır hazînesi mashûben bi's-selâme Üsküdar'a getü-rüldüğünü üzerine ta‘yîn olunan Mısır Beyi ve zâbitân-ı sâyire gelüp haber verdiklerinde, mu‘tâd olan hil‘atleri ilbâs ‘akabinde yine Üsküdar'a i‘âde vü ircâ‘ olunmuşlaridi. Ferdâsı ta‘yîn olunan çekdiri ile hazîneyi Âsitâne'ye imrâr ve Alay-köşkü altından güzâr ile teslîm-i eyâdî-yi emânetkârân-ı Devlet-i ebed-karâr eylediler.</span></p>
<p><span class="font14" style="font-weight:bold;">İhrâc-ı mevâcib-i kısteyn ve „azl-i Mîrahûr-i Evvel</span></p>
<p><a name="bookmark3507"></a><span class="font14">Şa‘bânu'l-mu‘azzamın on beşinci günü<a name="footnote1318"></a><sup><a href="#bookmark3508">1318</a></sup><sup></sup> tertîb olunan dîvân-ı şâmihu'l-erkânda ‘umûmen ocağların iki kıst mevâcibleri Kubbe-altı‘nda kabzına me‘mûrlara edâ ve devr ‘akabinde Dülbend Ağası Reşîd İbrâhîm Ağa teşrîfât-ı seniyye getürüp, ‘âdet olan hid-meti temâmen i‘tâ olundu. Mûmâ ileyhin rüşd ü reviyyeti hasebiyle taşra hidmetlerinde istihdâmı Şehriyâr-ı gerdûn-iktidârın merâmı olduğuna binâ‘en, Büyük Mirâhûrluk ile fetîle-i i‘tibârı fürûzân ve selefi Seyyid Mehmed Ağa'nın hânesinde ikâmeti fermân olundu.</span></p>
<h2><a name="bookmark530"></a><span class="font14" style="font-weight:bold;"><a name="bookmark3509"></a>Vuku„-i harîk</span></h2>
<p><span class="font14">Şa‘bânu'l-mu‘azzamın yirmi birinci gicesi sâ‘at iki buçukda<a name="footnote1319"></a><sup><a href="#bookmark3510">1319</a></sup><sup></sup> İstanbul'da Odun-kapusu dâhilinde vâki‘ Tahta Hân'dan âteş zuhûr edüp, Kantarcılar ve Kundakçılar'ı <a name="bookmark3511"></a>ihrâk etdikden sonra, fişek satdıkları çarşuyu sarup kesret-i bârüt sebebi ile vâfir âdem zahmdâr-ı âfet-i nâr olup, âteş dahi sâkin ve etrâfında bulunanlar mutmâ’in olduğundan gayri, âteş-zede olan neferât ve zâbitân ‘âtâyâ vü terakkıyât ile mazhar-ı lutf-i Dâver-i devrân oldular.</span></p>
<h2><a name="bookmark531"></a><span class="font14" style="font-weight:bold;"><a name="bookmark3512"></a>„Azl ü nasb-ı Sadr-ı Rûm ve havâdisât-ı sâyire</span></h2>
<p><span class="font14">Rumeli Kadı‘askeri olan Ebûbekir Efendi-zâde ‘Osmân Efendi, bir sene kadar icrây-ı hükümet ve tekmîl-i müddet eyleyüp, sâbıkâ Rumeli Kadı‘askeri Pîrî-zâde ‘Osmân Monla Efendi, şa‘bânın yirmi dördüncü günü<a name="footnote1320"></a><sup><a href="#bookmark3513">1320</a></sup><sup></sup> o mesned-i celîl ile tebcîl olundu.</span></p>
<p><a name="bookmark3514"></a><span class="font14" style="font-weight:bold;">Ramazân-ı </span><span class="font14">şerîfin on beşinci günü<a name="footnote1321"></a><sup><a href="#bookmark3515">1321</a></sup><sup></sup> ‘âdet-i dîrîn-i Devlet-i ebed-karîn üzere ‘uzamây-ı devlet telsîm-i hırka-i şerîfe ile iktisâb-ı kemâl-i feyz ü meymenet eyleyüp, ‘îd gicesi dahi resm üzere Serây-ı hümâyün'a varılup, erbâb-ı mu‘âyede hâk-i ‘atebe-i Tâcdârî'ye rü-nihâde oldular.</span></p>
<h2><a name="bookmark532"></a><span class="font14" style="font-weight:bold;"><a name="bookmark3516"></a>İhsân-ı Vezâret be-Ser-bostâniyân</span></h2>
<p><a name="bookmark3517"></a><span class="font14">Bostâncı-başı Moldovancı ‘Ali Ağa'nın tavr u hareketi dil-pesend-i Şehriyâr-ı er-cümend </span><span class="font14" style="font-weight:bold;">[M1 210] </span><span class="font14">olduğuna binâ‘en, şevvâlü'l-mükerrem evâyilinde<a name="footnote1322"></a><sup><a href="#bookmark3518">1322</a></sup><sup></sup> rütbe-yi vâlây-ı Vezâret'le ser-bülend olduğundan fazla Rumeli Eyâleti dahi tarafına tevcîh ü ihsân ve Bostâncı-başılık ile bâ-resm-i kadîm Ocak Kethudâsı cezlân kılındı.</span></p>
<h2><a name="bookmark533"></a><span class="font14" style="font-weight:bold;"><a name="bookmark3519"></a>„Azl-i Şeyhülislâm Bekir Efendi-zâde Ahmed Efendi ve nasb-ı Dürrî-zâde Mustafa Efendi</span></h2>
<p><a name="bookmark3520"></a><span class="font14">Sekiz mâh mesned-i Fetvâ'yı câygâh eden Ahmed Efendi, butü‘ u te‘ennî ile meş-hür ve bu sebeble mesnedinden mehcür olup, fazîlet-i bâhire ile ma‘rüf ve asâlet ü nebâhet ile mevsüf olan Dürrî-zâde Mustafa Efendi sâniyen Şeyhulislâm ve Müftiyyü'l-enâm olup, selefleri yâ sâhil-hânelerinde ve yâhüd Âsitâne'de olan konağlarında temek-kün ü ikâmet husüsunda muhayyer ve bu veçhile taraflarına irsâl-i haber kılındı.</span></p>
<h2><a name="bookmark534"></a><span class="font14" style="font-weight:bold;"><a name="bookmark3521"></a>Vukü„-i tevcîhât</span></h2>
<p><span class="font14">Şevvâlin beşinci hamîs günü<a name="footnote1323"></a><sup><a href="#bookmark3522">1323</a></sup><sup></sup> tevcîhât vâki‘ olup, ricâl-i bâb cümlesi ibkâ olunup, fekat Çavuş-başılık, ‘İvaz Paşa-zâde Halîl Bey ‘azlinden Mîrahür-i Sânî ‘Abdullatîf Bey'e tevcîh olundu. Defterdârân kezâlik ibkâ olunup, Defter-i Hâkânî Emâneti, Subhî Efendi'ye; Rüznâme, Koca Bekir Bey'e; Baş-muhâsebe, Subhî-zâde ‘Abdullah Efendi'ye tevcîh olundu. Menâsıb-ı ümenâ mutasarrıflarına ibkâ olunup, Anadolu Muhâsebesi, <a name="bookmark3523"></a>Resmî el-Hâc Ahmed Efendi'ye; Süvâri, ‘İzzet Paşa Mühürdârı Dervîş Efendi'ye; Haremeyn Muhâsebeciliği, Elmâs Paşa-zâde'ye; Yeniçeri Kitâbeti, Hâşim Efendi'ye; Sipâh Kitâbeti, ‘Âtıfzâde ‘Ömer Efendi'ye; Silahdâr Kitâbeti, Şehr-emînî-yi sâbık ‘Ali Efendi'ye; Cizye Muhâsebesi, Hazîne Kethudâsı Seyyid Mehmed Efendi'ye; Mevkufât, Sultân Kethudâsı ‘Osmân Efendi'ye; Maliyye, Nurullâh Bey'e; Küçük Rûznâme, ‘Ab-durrezzâk Efendi'ye tevcîh ve sâyir menâsıb ile sâyir hâcegânın hali terfîh olunup, münâvebeden hâric kalan ba‘zı hâcegân ‘atâyây-ı Pâdişâhî ile mesrûr u şâdân oldu. Rikâb ağalığları dahi mutasarrıflarına cümleten ibka olunup, fekat Küçük Mîrahûrluk, Hamevî-zâde dâmâdı Selîm Ağa'ya ve Sipâh ve Silahdâr ağalıkları Mehmed Emîn Ağa-zâdelere tevcîh ve BaşbâkT-kulluğu, Abdâl Mehmed Ağa'ya ve Piyâde ocağlarının ağaları yine ibka vü takrîr olundu. Yevm-i mezkûrda vüzerây-ı ‘izâm tevcîhâtı dahi vâki‘ olup, Anadolu Eyâleti, Özi Eyâleti tevcîh olunan Silahdâr Hamza Paşa ‘azlinden mü-ceddeden Vezâret'le kadri terfî‘ olunan Kapu-kıran Mehmed Paşa'ya; Hotin Sancağı, Kapudan-ı esbak Vezîr Mehmed Paşa'ya; Belgrad Muhâfızlığı, Vâlîsi olan Mîrahûr Mustafa Paşa mahlûlunden Mîr-i mîrân ‘Abdî Paşa'ya; Eğriboz Sancağı, Kapudân-ı es-bak </span><span class="font14" style="font-weight:bold;">[M1 211] </span><span class="font14">Vezîr Mustafa Paşa'ya; Mar‘aş Eyâleti, Mekkî-zâde Vezîr Hüseyin Pa-şa'ya; Eyâlet-i Sivas, Silahdâr Mehmed Paşa'ya; Selânik ve Burusa sancağları, Vezîr Küçük Mustafa Paşa'ya; Mora Eyâleti, Defterdâr Vezîr Ahmed Paşa'ya tevcîh ve sâyir-leri ibka olundu.</span></p>
<h2><a name="bookmark535"></a><span class="font14" style="font-weight:bold;"><a name="bookmark3524"></a>Havâdisât-ı müteferrika</span></h2>
<p><span class="font14">Sâbıka Kapu Ağası Halîl Ağa, ‘ömr-i girân-mâyeden hadd-i sad-sâleyi ihrâz ve bu esnada tâyir-i rûhu âşiyân-ı kadîmine pervâz eyleyüp, ‘uhdesinde olan Yafa Tevliyyeti ile hâlâ Kapu Ağası olan Kasım-paşalı Mehmed Ağa, kesb-i ibtihâc ü ihtizâz eyledi.</span></p>
<p><span class="font14">Üdebây-ı zemâneden Haşmet Efendi ve Nevres ‘Abdurrezzâk Efendi, intılâk-ı lisân ve cerh-i kulûb-i ihvân ile mübtelây-ı gurbet-i mûrisü'l-eşcân oldular. Bî-çâre Nev-res Kütahya'da birkaç gün ikametden sonra ecel-i nâgeh-res ile münkati‘u'n-nefes oldu.</span></p>
<p><span class="font14">‘An-asl Kerkük sükkânından olup, zâtı pîrâye-i ‘ilm ü edeb ile ârâste ve gül-i sad-berg liyâkati gülşen-i me‘ârifden nevhâste iken, gamz-ı hussâda binâ-i belâ-yı celâ ile dil-şikeste olup, çok geçmeden hücûm-i âlâm-ı ahzân ile mukTm-i kûşe-i hâmûşân oldu. Mevâlî-yi Devriye'den ma‘dûd ve sitem-i zemâneye gayr-i mütehammil bir zât-ı nâdi-ru'l-vücûd idi. Vâdî-yi şi‘irde tavrı kendüye mahsûs olup, müretteb dîvânı beyne'n-nâs mütedâvel ve makbûl-i erbâb-ı kasîde vü gazeldir.</span></p>
<p><span class="font14">Zilka‘de evâyilinde Kapudân-ı deryâ Vezîr Kethudâ Mehmed Paşa, Donanma-yı hümâyûn ile Ak-deniz'e şirâ‘-güşâ oldu.</span></p>
<p><a name="bookmark3525"></a><span class="font14">Şehr-i mezkûrun yirmi sekizinci gicesi<a name="footnote1324"></a><sup><a href="#bookmark3526">1324</a></sup><sup></sup> sâ‘at ikide iken Sultân Bâyezîd kurbunda Destereciler ittisâlinde vâki‘ bir pîre-zenin hânesinden âteş zuhûr edüp, Dîvân-yolu'nda olan dekâkîni ve Tavşan-taşı semtinde olan kebîr u sagır hâneleri ihrâk etdikden sonra Nişancı ve Langa Yeni-kapusu'na sirâyet ile Sadrıa‘zam hânesinde nihâyet bulup, rûzgâr gayet müştedd olduğundan otuz sâ‘at kadar ihrâk mümted olup, fazl-ı Hak ile muntafî ve kulûb-i nâsdan kalak u ıztırâb müntefî oldu. Sadrıa‘zam bu mûsîbetde halk ile hemdem bulunduğundan îfây-ı şükr-i Bârî‘ü'n-nesem kılup, taraf-ı hümâyûndan esb-i müzeyyen ve ferve-i semmûr ile taltîf kılındığından başka sâyir harîk-zedeler dahi eltâf-ı Pâdişâhî'den hisse-mend-i nevâle-i ni‘am ve bâ-husûs Yeniçeri Ağası ihtirâk-ı yedeyn ve Bostâncı-başı inkisâr-ı ricleyn ile pür-elem olduklarından, ferve-i semmûr ve kerem-i mevfûr ile ikisinin dahi hâtırları mecbûr ve sâyir zâbitân ve neferât ‘atâyâ ve terakkıyât ile mesrûr kılındı.</span></p>
<h2><a name="bookmark536"></a><span class="font14" style="font-weight:bold;"><a name="bookmark3527"></a>Vefât-ı Vâlî-yi Bağdâd [M1 212] Vezîr Süleyman Paşa</span></h2>
<p><span class="font14">Müşârun ileyh şöhret-i zâtiyyesi ihâta-i ‘âlem eden Bağdâd Vâlîsi esbak müte-veffâ Vezîr Ahmed Paşa'nın memâlikinden olup, dâyiresinde terbiye olunarak Bağdâd muhâsarasında kethudâsı ve medâr-ı kuvvet-i batş ü be‘si olmuşidi. Giderek Mîr-i mirânlık ve Vezâret'le Basra Vâlîsi olup, Ahmed Paşa vefâtında Basra'da bulunduğundan dâyiresi tarafına iltihâk ve biribirleriyle<a name="footnote1325"></a><sup><a href="#bookmark3528">1325</a></sup><sup></sup> ‘ahd ü mîsâk eyleyüp, Rûm vüzerâsı tarafından her ne kadar rûy-i mülâyemet irâ‘etiyle iftirâs olunmak murâd olunduysa şebeke-i<a name="footnote1326"></a><sup><a href="#bookmark3529">1326</a></sup><sup></sup> ihtiyâlden firâr ve ‘âkıbet: “Zabt-ı Bağdâd mûmâ ileyhin zevâl-i vücûduna muhtâcdır” deyü Tiryâkî Vezîr, katline fermân ısdâr ve üzerine ta‘yîn-i asker-i cerrâr etmişidi. İ‘mâl-i Bağdâd'dan Haseke nâm mahalde tekabül-i saffeyn vâki‘ olmazdan mukaddem Süleymân Paşa, i‘mâl-i letâyifü'l-hiyel ve o tarâf askerinin ekserîsini tarafına celb ile kusûrunu bir hamlede perîşân-kerde-i sinân-ı cedel eyleyüp, bi'z-zarûre Bağdâd ve Basra tarafına ihsân ve havf-ı cân ile ihtiyâr eylediği şîve-i ‘ısyân nühüfte-i perde-i kitmân kılınup, giderek o serhadd-i mansûrayı vâreste-i ihtilâl ü fesâd ve rızây-ı devleti semîr-i fu‘âd eyleyerek ‘aşâyir-i Ekrâd u ‘Urbân'ı pâ-beste-i ‘ikal-i tûg u inkıyâd eyleyüp, on iki sene kadar kutr-i Bağdâd bâğ-ı dâd ve şûr u fitneden âzâd olup, vaktinde ehâlî-yi belde ve hâric-i sûr zevâl-i şûr ile dâru's-sürûr-i sûr oldu. Müşârun ileyhde olan necdet ü şecâ‘at<a name="footnote1327"></a><sup><a href="#bookmark3530">1327</a></sup><sup></sup> ve kemâl-i sehâvet o diyârda hâlâ dâstân-ı lisân-ı ebnây-ı zemân olup, sinnî-yi ‘ömrü altmış altı ‘akdine resîde oldukda, terk-i ‘âlem-i fânî ve ihtiyâr-ı semt-i câvidânî eyledi. ‘Urbân miyânında mızrak sâhibi demekden kinâye olarak Ebû Semüre ve garet-i <a name="bookmark3531"></a>leyliyyesinden ‘ibâret<sup>1</sup> olarak devvâsü'l-leyl şöhretiyle nâmdâr olmuşidi. îbka-yı Vezâret'ine dâyir hatt-ı hümâyûn me‘âli bu mahalle kayd olundu.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
</div><br clear="all">
<h2><a name="bookmark537"></a><span class="font14" style="font-weight:bold;"><a name="bookmark3532"></a>Sûret-i hatt-ı hümâyûn</span></h2>
<p><span class="font14">Sen ki sâbıka Basra Vâlîsi vezîrim Süleymân Paşa'sın. Bağdâd Vâlîsi Vezîrim Mehmed Paşa ile aranıza ba‘zı gûne nifâk düşüp, bî-vech beyninizde bürûdet hâsıl ve emniyyet zâyil olmakdan nâşî sû‘i kurenâ fürce bularak müşârun ileyhi tahdîş ü teşvîşe düşürdüklerine binâ‘en, vârid olan tahrîrâtı ba‘zı evâmir-i ‘aliyyem ısdârına eğerçi bâ‘is ü bâdî olmuşidi. Ancak senden bu âna dek meşhûd olan harekât ü etvâr bi'l-cümle izhârı ‘ubûdiyyet ve ibrâz-ı sadâkat sûretlerinde göründüğünden mâ‘adâ mücellây-ı ilhâm olan mübârek tab‘-ı safâ-makrûn-i hümâyûnuma dahi mürâca‘at eylediğimde, senden sıdk u ihlâsdan gayri bir hâlet rû-nümâ olmadığı cihetden, tarafına ez-derûn-i hüsn-i zann-ı </span><span class="font14" style="font-weight:bold;">[M1 213] </span><span class="font14">Mülûkâne'm derkâr olmağla, künh ü hakikatine tahsîl-i ıttılâ‘ içün mâdde-i münâkaşa sirran ve ‘alenen tecessüs olunmakda idi. Ahvâline vâkıf ve mizâc ü meşrebine ‘ârif olan sikat-ı sahîhatü'l-kelimât kimesnelerden her bâr ahvâlin istintâk olundukça mâdde-i sıdk u hulûsunu tahkik ve reviş ü reftârından istidlâl birle her bâr kelâmlarını tasdîk eylediklerinden başka, bundan mukaddemce bir takım tahrîrâtın ge-lüp, manzûr-i hümâyûnum oldukda, mefhûmları temâm-ı zihn-i sâff-ı Hidîvâne'mde müntakış olup, hulûs-i taviyyet ve sıdk-ı ‘ubûdiyyetini te‘yîd ü te‘kîd etmekle tahrîrâtının mâ-sadakı ve sikatın kelimâtı birbirlerine mutâbık ve cümlesi derûn-i safvet-nümûn-i Şâhâne'me muvâfık düşmekle, hakkında îrâd olunan kil ü kal bi'l-cümle dürûg-âmiz ve bî-mâl olduğu yakinen meczûm-i hümâyûnum olmağla, hilâf-ı inhâ ile hakkında zuhûr eden gazab ü tehevvürât muhavvel-i eltâf ü ‘inâyât ve mûcib-i hüsn-i mükâfât olmağın, mekârim-i bî-pâyân-ı Pâdişâhâne'mden mücerred hüsn-i mükâfât içün Vezâret ve tûg ve sancağın kemâ-kân ibka ve Bağdâd Eyâleti, müceddeden sana ihsân ü i‘tâ olunduğu ecilden işbu hatt-ı hümâyûn-i mevhibet-makrûnum şeref-yâfte-i sudûr olup, Küçük Mîrahûrum Ağa vesâtatıyle tarafına gönderilmişdir. Selefin Vezîr Mehmed Paşa'ya dahi def‘an li'l-münâkaşa Rumeli Eyâleti tevcîh olunmağla, derhâl anı Bağdâd'dan çıkarup, Rumeli cânibine getürmek ve senin vürûdundan evvel anı ihrâc etmek üzere mübâşir irsâl olunmağın, hatt-ı hümâyûn-i şevket-makrûnum vusûlünde bi'l-cümle kapun halkı ve yanında olan levendâtın ve sevâd-ı cem‘iyyetin ile kalup Bağdâd'a gelüp, kal‘a-i mezbûreyi zabt u muhâfaza ve neferât ve sükkânını himâye ederek cümle ile hüsn-i mu‘âşeret ve vârid olan ahkâm-ı münîfemin icrâsına mübâderet ve Devlet-i Îrâniyye ile olan musâlaha şurûtunun devâmına ziyâde i‘tinâ vü nezâret ve hakkında olan hüsn-i zann-ı hümâyûnumu bir kat dahi te‘yîd ü tasdîk ve mazhar-ı du‘ây-ı hayr-ı Mülûkâne'm olmağa sarf-ı miknet ve Mîrahûrum mûmâ ileyhi i‘âde eyliyesin intehâ el-hattu's-Sultânî.</span></p>
<p><a name="bookmark3533"></a><span class="font14">Bağdâd Eyâleti, münâsebet-i buk‘a vü lisân ile Rakka Vâlîsi Vezîr Sa‘deddîn Pa-şa'ya tevcîh olunduysa dahi ‘uhdesinde müstekar olmayup, müteveffây-ı müşârun iley-hin memâlîk ve ber-keşîdelerinden kethudâsı ‘Ali Ağa'ya Basra ve Bağdâd eyâletleri rütbe-i celîle-i Vezâret'le ihsân olunup, o tarafda muhtemelü'z-zuhûr olan ihtilâl fikri bertaraf oldu.</span></p>
<h2><a name="bookmark538"></a><span class="font14" style="font-weight:bold;"><a name="bookmark3534"></a>Itlâk-ı Veliyyüddîn Efendi ve ba„zı tevcîhât-ı „ilmiyye</span></h2>
<p><span class="font14">Bundan akdem mesned-i Meşîhat'den </span><span class="font14" style="font-weight:bold;">[M1 214] </span><span class="font14">‘azl ve Burusa'da ikâmeti irâde olunan Veliyyüddîn Efendi, sâhil-res-i çâr-mevce-i gurbet ve gelüp, hânesinde bast-ı kâlîçe-i istirâhat eyledi. Mağnisa Kadısı Seyyid Mehmed Efendi, mazhar-ı lutf-i Şeh-riyârî ve bâ-Pâye-i Kudüs Galata Mevleviyyeti ile pâ-nihâde-i dest-i kâm-kârî olup, İkinci Dâhil müderrislerinden Mi‘mâr-zâde'ye Belgrad ve Zihnî Mehmed Efendi'ye, Serây-bosna Kazâsı ‘inâyet ve sâbıkâ Üsküdar Kadısı ‘Ömer Efendi, hükûmet-i Mısr-ı Kâhire ile neş‘edâr-ı câm-ı ferhat kılındı. Mîrahûr-i Sânî terk-i dünyâ-yı fânî eyleyüp, Küçük Mîrahûrluk ile Uzun Mehmed Bey, mazhar-ı teveccüh-i Cihânbânî oldu.</span></p>
<p><a name="bookmark3535"></a><span class="font14">Zilhiccetü'ş-şerîfenin onuncu gicesi<a name="footnote1328"></a><sup><a href="#bookmark3536">1328</a></sup><sup></sup> erkân-ı saltanat ‘ale'l-‘umûm Serây-ı hümâyûn'a ‘azîmet ve dâmen-bûs-i Şâhâne ile ihrâz-ı mezîd-i rıf‘at eylediler.</span></p>
<h2><a name="bookmark539"></a><span class="font14" style="font-weight:bold;"><a name="bookmark3537"></a>Vefât-ı Hibetullâh Sultân</span></h2>
<p><a name="bookmark3538"></a><span class="font14">Nevbâve-i nahl-i hadîka-i Sultânî ve gül-i sadberg-i çemenzâr-ı civânî Hibetullâh Sultân hazretleri üç sene kadar ‘âlem-i fânîde tenaşşuk-i nesîm-i hayât ve mu‘âyene-i eşhâs-ı kâyinât eyleyüp, bu esnâda verd-i mutarrây-ı vücûd-i nâzenînleri hazân-dîde-i rûzgâr-ı zûrkâr ve zilhicce evâsıtında<a name="footnote1329"></a><sup><a href="#bookmark3539">1329</a></sup><sup></sup> murg-i rûh-i şerîfi pervâz-ı semt-i dâru'l-karâr eylediği sâ‘at, mu‘tâd üzere Sadrıa‘zam ve Şeyhulislâm ve sâyir huzûrları resm olan zevât-ı kirâm na‘ş-ı mağfiret-nakşı etrâfını ihâta eyleyerek müceddeden binâsına şurû‘ olunan Lâlelî Türbesi'nde o Sultân-ı nâ-kâmı vedî‘a-i mehd-i lahd eylediler.</span></p>
<p><span class="font15" style="font-weight:bold;">VEKÂYİ„-İ SENE SİTTE VE SEB„ÎN</span><span class="font11">3 </span><span class="font15" style="font-weight:bold;">VE Mİ’ETE VE ELF</span></p>
<h2><a name="bookmark541"></a><span class="font14" style="font-weight:bold;"><a name="bookmark3540"></a>İhsân-ı Vezâret be-Muhâfız-ı Belgrad</span></h2>
<p><a name="bookmark3541"></a><span class="font14">Serhadd-i mezkûrda Yamaklık iddi‘âsıyla serber âverde-i bağy ü şekâ olan ba‘zı erâzil, muhâfızlara galebe ile pû-rûz ve sâyir bida‘ ihtirâ‘ından vâfir mâl cem‘ etdikle-rinden başka, gümrük ve sâyir menâfi‘ bi'l-külliyye taraflarına vâsıl olup, istedikleri gibi memleketi tasarruf ve vülât-ı ‘izâm idâre-i dâyireleri zımnında ihtiyâr-ı meşâkk u tekel-lüf etmişler idi. Mîr-i mîrân-ı kirâmdan Vezîr ‘Ali Paşa-zâde ‘Abdî Paşa'ya, Muhâfızlık tevcîh ve muktedir olduğu halde nizâm-ı beldeye ihtimâm eylemesi tarafına hufyeten <a name="bookmark3542"></a>tenbîh olunup, Belgrad'a vusûlünde eşkıyây-ı mezkûre Paşa-yı mûmâ ileyhi istihkar ve âyidâtını edâda mümâtale sûretini izhâr eylediklerinden gayri, tasallutları yevmen fe-yevmen müzdâd ve fukarâ vü zu‘afâya cevr ü eziyyetleri resîde-i derece-i istib‘âd olup, mûmâ ileyh mecbûl olduğu şecâ‘ati kuvvetden fi‘le îsâl ve hazele-i mezkûrenin müte-neffis ve ser-efrâzlarını igtiyâl ü istîsâl ve serhadd-i Pâdişâhî'yi o makule mütegallibler-den tahlîs ve nizâm-ı beldeyi kemâ yenbagı tarsîs </span><span class="font14" style="font-weight:bold;">[M1 215] </span><span class="font14">eylediğini Sadrıa‘zam ‘ate-be-i gerdûn-mertebe-i Şâhâne'ye ‘arz u telhîs etmekle hidmeti tahsîn ve evâyil-i muhar-remde<a name="footnote1330"></a><sup><a href="#bookmark3543">1330</a></sup><sup></sup> câme-i zerbeft-i Vezâret'le kamet-i istihkakı tezyîn olundu.</span></p>
<h2><a name="bookmark542"></a><span class="font14" style="font-weight:bold;"><a name="bookmark3544"></a>Tevcîhât-ı „ilmiyye</span></h2>
<p><a name="bookmark3545"></a><span class="font14">‘Arab-zâde Mehmed Sâdık Efendi, Kazâ-i İzmir ile tevkır ve Mehmed Nâfi‘ Efendi'nin Üsküdar Kazâsı'yla çeşm-i ibtihâcı tenvîr olunup, Yahyâ-zâde Mehmed Efendi, Mekke-i mükerreme Kazâsı'yla ihyâ ve ‘Ali Efendi, icrây-ı ahkâm-ı şer‘iyye zımnında Medîne-i münevvere'ye isrâ ve ‘Arab-zâde Ahmed ‘Atâ‘ullâh Efendi, Haleb Kazâsı'yla mutayyeb ve Bekir Paşa İmâmı, Kuds-i şerîf Kazâsı'yla nâyil-i matlab oldu. Sadr-ı Anadolu olan ‘İvaz Paşa-zâde İbrâhîm Bey, müddet-i ‘örfiyyesin itmâm ve Sey-yid Mustafa Efendi-zâde ‘Abdullah Efendi, Sadâret-i mezkûre ile nâyil-i merâm olup, İstanbul Kadısı Dâmâd-zâde Murâd Monla Efendi dahi tekmîl-i müddet ve ‘Âtıf Efendi makamıyla ihrâz-ı menzilet eyledi.</span></p>
<h2><a name="bookmark543"></a><span class="font14" style="font-weight:bold;"><a name="bookmark3546"></a>Fevt-i Vâlî-yi Mısır</span></h2>
<p><span class="font14">Sadr-ı esbak Mustafa Paşa ‘azlinden Mısr-ı Kahire tevcîh olunan Vezîr Bekir Pa-şa'nın Mısır'a vusûlünden birkaç gün sonra ‘illet-i insıbâb ile binây-ı ‘ömrü harâb ve mütevârî-yi turâb olup, Kapudân-ı deryâ Vezîr Kethudâ Mehmed Paşa, mansıb-ı mezkûr ile resîde-i ser-menzil-i i‘tilâ ve Kapudanlık ile Vezîr Küçük Mustafa Paşa, hâ’iz-i<a name="footnote1331"></a><sup><a href="#bookmark3547">1331</a></sup><sup></sup> aksa'l-gaye-i buğye vü münâ oldu. Mütevaffâ-yı müşârun ileyh ‘an-asıl Edirne'de mütevellid olup, ‘unfuvân-ı cevânîde Tavukçu-başı dâmâdı Re‘îs Mustafa Efen-di'ye intısâb ve Duhâncılık hidmetini iktisâb etmişidi. Mustafa Efendi merhûm Sefâret'le Nemçe'ye vardıkda, İmperator Mısır oyununa heveskâr olduğundan, Sefîr-i mûmâ ileyhin âdemlerine atlar ihzâr ve mukabelesinde vâki‘ fezâ-yı pehnâda ‘arz-ı mişvâr etmişler idi. Bekir Paşa, hadîsü's-sinn ve cirîd-bâzlıkda mübtedî olduğu nü-mâyân ise dahi teksîr-i sevâd kasdıyla mültehik-ı cirîd-bâzân olmuşidi. Gayret-i akrân ‘inân-rübâ-yı sabr u sâmânı olup, hemân esb-rân-ı meydân ve üftâde-i zemîn olacağını derk ü iz‘ân edüp, iki ayağı üzerine gelerek bâz-gûne sukûtunu ihfâ vü pinhân eyleyüp, icrây-ı san‘at etmiş gibi dest-ber endâz-ı temennâ oldukda, Sefîr-i mûmâ ileyh: —Bu dahi Fârisân-ı İslâm miyânında bir nev‘-i san‘atdır” deyü İmperator'u igfâl ve sıdka haml ile İmparator'a kemâl-i hayret intikal etmişidi. Bekir Paşa'nın bu tedârükünden kemâl-i rüşd <a name="bookmark3548"></a>ü reviyyetini istidlâl ile yevmen fe-yevmen kadrini efzûn ve giderek hazînedâr ve dâmâdlık ile nazar-ı ihtisâsına makrûn edüp, gün be-gün derece-i ikbâli nemâdâr </span><span class="font14" style="font-weight:bold;">[M1 216] </span><span class="font14">ve hilâl-i i‘tibân bedr-i tâbdâr olup, menâsıb-ı ‘âliye-i devletde kesb-i şân ve kes-ret-i îrâd ü nükûd ile müşârun ileyh<a name="footnote1332"></a><sup><a href="#bookmark3549">1332</a></sup><sup></sup> bi'l-benân olup, bâlâda icmâl olunduğu vech üzere rütbe-i Vezâret'e irtika ve târîh-i mezkûrda ihtiyâr-ı semt-i ‘ukbâ eyledi. Müşârun ileyh mâlik-i nisâb-ı tereffüh ü tena‘‘um ve ihtişâm ü dârâtda i‘tiyâd-kerde-i tekellüf ü teceş-şüm<a name="footnote1333"></a><sup><a href="#bookmark3550">1333</a></sup><sup></sup> olup, behredâr-ı hüner ve ricâlliği hâlinde nâmver bir zât-ı kerem-güster idi. Nâyil-i câh-ı Vezâret olduklarında her takımı hâzır u müheyyâ bulunduğundan başka, Üsküdar'dan hareketleri günü hazînesinde bin kîselik zer-i meskûk mevcûd olduğunu hazînedârı Küçük Îbrâhîm Efendi nakl ü rivâyet etmişdir.</span></p>
<p><span class="font14" style="font-weight:bold;">İhsân-ı rütbe-i Mîr-i mîrânî be-Miralay-ı Sivas</span></p>
<p><a name="bookmark3551"></a><span class="font14">Sarı-zâde Mehmed Ağa, Sivas Alay-beyisi ve Mütesellim'i bulunup, kapusuz eş-kıyâsını tedmîr ve o havâlîyi tathîr eylediğinden, bâ-rütbe-i Mîr-i mîrânî Amâsiyye Sancağı ile ser-efrâz ve birkaç gün mukaddem livâ-i mezkûr tevcîh olunan Mîr-i mîrân Cevher Paşa, hall-i Îlâhi intizârında olmak üzere mazhar-ı va‘d-i karîbü'l-incâz oldu.</span></p>
<h2><a name="bookmark545"></a><span class="font14" style="font-weight:bold;"><a name="bookmark3552"></a>Ba„zı vukû„ât</span></h2>
<p><span class="font14">Saferu'l-muzafferin on sekizinci günü<a name="footnote1334"></a><sup><a href="#bookmark3553">1334</a></sup><sup></sup> Ayasofya Şeyhi vefât edüp, tarîkleri üzere silsileleri tertîb ve cümlesi tatyîb olundu. Müteveffây-ı mûmâ ileyh fenn-i hadîs ve tefsîrde yegâne ve va‘z u tezkîrde Îbn Cevzî-yi zemâne idi. Mahdûm-i hazret-i Fetvâ-penâhî Nûrullâh Efendi'ye ve diğer mahdûmları ‘Atâullâh Efendi'ye tefâvüt-i cüzviyye ile Mekke pâyeleri ihsân olundu.</span></p>
<p><span class="font14" style="font-weight:bold;">Bey„ içün </span><span class="font14">‘arz olunmuş bir câriye-i bed-tebâr, esircinin ‘iyâlini bıçak ile katl etdi-ğini lisânıyla ikrâr edüp, pelâs-pâreye melfûfen esîr bazarı kûşesinde berdâr ve sâyirlere medâr-ı i‘tibâr kılındı.</span></p>
<p><span class="font14" style="font-weight:bold;">Şehr-i mezkûrda </span><span class="font14">Bostâncı-başı'nın hidmetinden nefret geldiğine binâ’en, Hasekî Ağa olan Îspir Ağa, mansıb-ı mezkûr ile kesb-i rıf‘at eyledi.</span></p>
<p><span class="font14" style="font-weight:bold;">Hâcegân-ı </span><span class="font14">Dîvân-ı hümâyûndan Nâyilî Paşa-zâde Mîr Şâkir'in ‘ömrü âhir ve târîh-i mezkûrda mücâvir-i mekabir oldu. Mîrahûr-i Evvel olan Reşîd Îbrâhîm Ağa, bu hılâlde vefât eden Vezîr Sa‘deddîn Paşa'nın muhallefâtına me‘mûr olmuşidi. Ruha'ya vardıkda ‘ömrü vefâ etmeyüp, ‘âlem-i fânîden izhâr-ı tebâ‘ud ü tenezzüh edüp,</span></p>
<p><span class="font14" style="font-style:italic;">Bi-zâ kazeti'l-eyyâmü mâ beyne ehlihâ</span></p>
<p><span class="font14" style="font-style:italic;">Mesâ’ibü kavmin ‘inde kavminfevâyidü<a name="footnote1335"></a><sup><a href="#bookmark3554">1335</a></sup></span><span class="font14"><sup> </sup>mefhûmu üzere mansıbı selefi es-Seyyid Ahmed Ağa'ya teveccüh eyledi.</span></p>
<p><span class="font14">Şehr-i rebî‘ulevvelin on ikinci günü<a name="footnote1336"></a><sup><a href="#bookmark3555">1336</a></sup><sup></sup> mu‘tâd üzere Hâkan-ı Sâmî-mekân Sultân Ahmed Hân Câmi‘-i şerifine hatve-cünbân-ı </span><span class="font14" style="font-weight:bold;">[M1 217] </span><span class="font14">‘izz ü şân ve istimâ‘-ı mevlid-i hazret-i Nebevî ile müktesib-i feyz-i firâvân oldu.</span></p>
<p><a name="bookmark3556"></a><span class="font14">Ağa-yı Dârü's-sa‘âde Yazıcısı olan Seyyid ‘Ali Efendi'nin ecel-i müsemmâsı hulûl ve evâsıt-ı şehr-i mezkûrda mihmânhâne-i âhirete nüzûl eyleyüp, îshâk Ağa dâmâdı Ahmed Efendi, o hidmet-i refî‘aya mevsûl oldu.</span></p>
<h2><a name="bookmark546"></a><span class="font14" style="font-weight:bold;"><a name="bookmark3557"></a>Nüzûl-i sâ„ika ve küsûf</span></h2>
<p><span class="font14">Rebî‘ulevvelin yirmi yedinci günü<a name="footnote1337"></a><sup><a href="#bookmark3558">1337</a></sup><sup></sup> cevv-i hevâ ve beyne'l-arz ve's-semâda ra‘d ü berk-ı şedîd zuhûr ve tarrâka-i cân-hırâşı herkesden selb-i şu‘ûr edüp, müsta‘lî mahallere nüzûlü mücerreb olduğundan, Sultân Bâyezîd Câmi‘i menâresine nüfûz etdiyse dahi zarar etmeksizin mündefi‘ ve bu savt-ı mehîbden erbâb-ı lehv ü hevâ münzecir ü mürte-di‘ oldu.</span></p>
<p><span class="font14">Şehr-i mezkûrun yirmi dokuzuncu günü<a name="footnote1338"></a><sup><a href="#bookmark3559">1338</a></sup><sup></sup> sâ‘at-i nehârî ikiyi yedi dakika mürûrun-da kurs-i şems-i münevver ‘ârıza-i küsûf ile bî-tâb ü fer olup, on beş dakikadan sonra karîn-i incilâ ve ‘âlem pür-zıyâ oldu.</span></p>
<p><a name="bookmark3560"></a><span class="font14">Mâliyye Tezkirecisi olan Nûrî Efendi, berzah-ı peymây-ı ‘adem ve selefi Hüseyin Efendi, mansıb-ı mezkûr ile hurrem oldu.</span></p>
<h2><a name="bookmark547"></a><span class="font14" style="font-weight:bold;"><a name="bookmark3561"></a>İhsân-ı Vezâret be-Hamza Hâmid Efendi</span></h2>
<p><span class="font14">Müşârun ileyhin Devlet-i ‘aliyye'ye kemâl-i sadâkat ve istikâmetle hidmeti her bâr sebeb-i nümüvv-i nihâl-i rıf‘ati olup, bu def‘a dahi mühr-i tâbdâr-ı ikbâli ufk-i meşiy-yetden bârika-fürûz-i tulû‘ ve hakkında eltâf-ı şâmiletü'l-etrâf-ı Şâhâne serzede-i vukû‘ olup, târîh-i mezkûrda câh-ı bülend-i Vezâret'le tatyîb ü tefrîh ve Selânik mansıbı menşûru dahi ismine tashîh olundu.</span></p>
<h2><a name="bookmark548"></a><span class="font14" style="font-weight:bold;"><a name="bookmark3562"></a>„Azl ü nasb-ı Sadr-ı Rumeli</span></h2>
<p><a name="bookmark3563"></a><span class="font14"><a name="bookmark3564"></a>Sadâret-i Rumeli ile mahsûd-i fuhûl ü kurûm olan Pîrî-zâde ‘Osmân Efendi'nin vücûduna ‘ilel ü eskâm hücûm ve bi'z-zarûre terk-i istimâ‘-ı de‘âvî-yi husûm eylediğinden gayri müddeti dahi munkazî ve ‘azli muktezî olmağla, Ser-etıbbâ-i Hâssa Mehmed Refî‘ Efendi, o mesned-i bâhirü'l-i‘tilâya irtikâ eyledi.</span></p>
<h2><a name="bookmark549"></a><span class="font14" style="font-weight:bold;"><a name="bookmark3565"></a>Velâdet-i Mihrimâh Sultân</span></h2>
<p><a name="bookmark3566"></a><span class="font14">Rebî‘ulâhırın on yedinci hamîs gicesi sâ‘at beşde iken<a name="footnote1339"></a><sup><a href="#bookmark3567">1339</a></sup><sup></sup> sulb-i pâk-i Tâcdârî'den bir duhter-i hûrî-manzar zuhûr edüp, Mihr ü Mâh Sultân ismiyle nâmver ve tal‘at-i gîtî-izâ‘eti revnak-şiken-i mâhiyyet-i mihr-i münevver olup, beş gice şehr-âyîn tenbîh olunup, ‘umûm-i nâs bu sebeble kesb-i sürûr-i bî-kıyâs ve bekâ-i zerârî-yi Pâdişâhî du‘âsını felek-mümâs eylediler.</span></p>
<h2><a name="bookmark550"></a><span class="font14" style="font-weight:bold;"><a name="bookmark3568"></a>İhrâc-ı mevâcib</span></h2>
<p><a name="bookmark3569"></a><span class="font14">Şehr-i mezkûrun yirmi dördüncü günü<a name="footnote1340"></a><sup><a href="#bookmark3570">1340</a></sup><sup></sup> ‘umûmen kapu kullarının bir kıst mevâcibleri i‘tâ ve şûrezâr-ı âmâlleri, sehâb-ı midrâr-ı<a name="footnote1341"></a><sup><a href="#bookmark3571">1341</a></sup><sup></sup> kerem-i Şâhâne ile irvâ olundu.</span></p>
<h2><a name="bookmark3572"></a><span class="font14" style="font-weight:bold;"><a name="bookmark3573"></a>Ba„zı vekâyi„</span></h2>
<p><span class="font14">Şehr-i mezkûrda rûy-i hevâ zulmet-i ebr ile mükfehirr ve savt-ı ra‘d-ı </span><span class="font14" style="font-weight:bold;">[M1 218] </span><span class="font14">hevlnâkden vücûd-i insanî mukşa‘irr olup, Tersâne-i ‘âmire'de merbût sefâyinin birine sâ‘ika nâzil ve sütûnunu sarup, ma‘âzallah bir emr-i hâyil zuhûru muhtemel iken, ‘inâyet-i Bârî hâyil olup, ricâl-i Tersâne berzede-dâmân-ı ihtimâm ve sefîneyi deryâya ihrâc ve sütûnunu kat‘ u ilkâ ile itfâsına nakdîne-nisâr-ı sa‘y ü ikdâm oldular.</span></p>
<p><span class="font14">Sevâhil-i Bahr-i sefîdi muhâfaza zımnında bundan akdem Kapudan Paşa Donan-ma-yı hümâyûn ile şirâ‘-güşâ-yı ‘azîmet olmuşidi. Fühûlet-i hevâ ve güzâreş-i mevsim-i deryâ sebebi ile fekk-i lenger-i ikâmet ve top şenliği eyleyerek Tersâne'ye vaz‘-ı raht-i ikâmet eyledi.</span></p>
<p><span class="font14" style="font-weight:bold;">Cânik </span><span class="font14">sükkânından Çavuş-oğlu dedikleri merd-i bî-hûş muktezây-ı re‘y-i mağşûş ile hila‘-i ribka-i inkıyâd ve Nikhisâr Kal‘ası'nı zabt ile izhâr-ı bağy ü ‘inâd eyleyüp, o havâlî askeri ikdâmıyla kal‘adan ihrâc ve kârı itmâm olundu.</span></p>
<p><span class="font14">Yeniçeri mahlûlâtının hazîneye ‘âid sülüsânından mâ‘adâsı terakkıyât-ı kânûniy-yeye ve ocağa dâyir sâyir umûr-i ma‘lûmeye sarf olunup, kulluk bekleyen neferâta dahi sülüs-i bâkıden esâme verilmek ve müşâbehet-i isim sebebi ile mahlûlü ihfâdan ve bey‘ ü şirâdan tevakki etmek bâbında sâdır olan hatt-ı hümâyûn ocağlu mahzarında kırâ’et ve mazmûnu cümleye işâ‘at olundu.</span></p>
<p><span class="font14">Şehremîni Hâşim ‘Ali Bey, zikr-i âtî binâya Emîn nasb olunmuşiken ‘azl ve Baş-muhâsebe'ye nakl olunup, sâbıkâ Kethudâ Kâtibi ‘Ömer Efendi, Şehremâneti ile tahsîl-i mukaddimât-i ikbâl ve Kethudâ Bey Kalemi Baş-halîfesi Îbrâhîm Efendi, Kitâbet-i mezkûre ile iktisâb-ı re‘sü'l-mâl-i âmâl eyleyüp, Baş-halîfelik, hüner ü dânişi cihânın güneşi gibi zâhir olan es-Seyyid Mehmed Hayrî Efendi'nin semere-i zahmet ü gûşişi ve cezây-ı hüsn-i hulk u revişi oldu.</span></p>
<p><a name="bookmark3574"></a><span class="font14">Sâbıkâ Kıbrıs Muhassılı olan ‘Acem ‘Ali Ağa, Emîn-i Matbah-ı ‘Amire ve Mısırlı Hüseyin Ağa, Surre Emâneti ile lâbis-i hil‘at-i fâhire oldu.</span></p>
<h2><a name="bookmark552"></a><span class="font14" style="font-weight:bold;"><a name="bookmark3575"></a>„Azl-i Vezîr „Abdî Paşa ez-Belgrad</span></h2>
<p><a name="bookmark3576"></a><span class="font14">Müşârun ileyh Belgrad'a gereği gibi nizâm verüp, ser-efrâzân-ı serhaddin unûf-i şâmihalarını irgâm etmişidi. Fî-mâ-ba‘d serhadd-i mezkûrda bekâsı tevlîd-i şûr u gavgâ eyleyeceği ihtimâlât-ı ‘akliyyeden olmağla, ‘azl ve Silistire Eyâleti tevcîh ve selefi Ka-pudân-ı esbak Vezîr Mehmed Paşa Belgrad'a varmayınca kâ‘ide-i serhad üzere bir hatve ilerüye hareket etmemesi tarafına tenbîh olunup, halefi Belgrad'a vâsıl ve ol dahi ‘ırz u vekârıyla çıkup, mansıbı olan Silistire'ye râhil oldu.</span></p>
<h2><a name="bookmark553"></a><span class="font14" style="font-weight:bold;"><a name="bookmark3577"></a>Velâdet-i Mihrişâh Sultân</span></h2>
<p><a name="bookmark3578"></a><span class="font14">Îşbu cumâdelûlânın </span><span class="font14" style="font-weight:bold;">[M1 219] </span><span class="font14">yirmi üçüncü günü sâ‘at-i nehârî birde<a name="footnote1342"></a><sup><a href="#bookmark3579">1342</a></sup><sup></sup> iken, Şe-hinşâh-ı ‘âlem-i penâhın sulb-i pâkîzelerinden bir Sultân-ı bülend-câh zuhûr edüp, Mih-rişâh ismiyle ta‘nezen-i şöhret-i mâh olup, kâffe-i ‘âlem kudûmüyle şâd ü hurrem ve bundan akdem vuku‘ bulan şehrâyînin otuz gün fâsılası olduğuna binâ’en, Pâdişâh-ı Sürûşî-haslet halkı mesârıfdan sıyânet ve yalnız üç gice deryâ donanmasına ruhsat u icâzet verüp, leyâlî-yi mezkûrede temâşâ olunan sanâyi‘-i nâriyye ve temâsîl-i bahriyye sâbıklarına fâyik ve müşâhedeye şâyân ü lâyık idi.</span></p>
<p><span class="font14" style="font-weight:bold;">Emîn-i Darb-hâne şüden-i Râyif İsmâ„îl Bey</span></p>
<p><span class="font14">Darb-hâne Emîni olan Sıdkı Efendi'nin me‘ârif-i cüz‘iyyede kemâl-i mehâreti olduğu içün meyl ü rağbet-i Şâhâne'ye mazhar ve yevmen fe-yevmen kesb-i derecât ile ser-i ikbâli nüh-tâk-ı feleke berâber olmuşidi. Giderek Darb-hâne'ye nâzır ve bu cihetle dahi mahsûd-i esâğır ü ekâbir olup, ancak mûmâ ileyh yedinde bulunanı bezl ü isrâf ve meclûbâtını izâ‘a vü itlâfdan başka mâl-ı Darb-hâne'ye dahi refte refte itâle-i yed-i ta‘arruz u müdâhale eyleyeceği ba‘zı karâyin-i hâliye ile hârice çıkup ‘azli lâzım gelmekle, cumâdelûlâ evâhırında<a name="footnote1343"></a><sup><a href="#bookmark3580">1343</a></sup><sup></sup> ‘azl ve hânesinde ârâm ve Belgrad'da cânib-i ‘Adn'e <a name="bookmark3581"></a>hırâm eden Vezîr Kürd İbrâhîm Paşa'nın necl-i necîbi olan Râ’if Îsmâ‘îl Beyefendi'de emâre-i sadâkat ve nişâne-i istikâmet istişmâm olunduğuna binâ’en, o mansıb-ı kesîru'l-cedvâ ile kesb-i şeref-i tâm eyledi.</span></p>
<h2><a name="bookmark555"></a><span class="font14" style="font-weight:bold;"><a name="bookmark3582"></a>Ba„zı vefeyât ve havâdisât-ı müteferrika</span></h2>
<p><span class="font14">Anadolu Pâyesi olan ‘Abbas Efendi ve suyolları ta‘mîriyle Mekke-i mükerreme'de olan Mîrahûr-i sâbık Mustafa Ağa ve Dimetoka'da merfû‘u'l-Vezâre ikâmet eden Baltacı Vezîr-zâde Silahdâr Mustafa Paşa, hulûl-i ecel-i müsemmâlarıyla intikâl ve hükm-i nâfiz-i irci‘îye imtisâl eylediler. Mütevaffâ ‘Abbas Efendi ki, -Haşmet Efendi merhûmun pederleridir- fünûn-i kesîrede yed-i tûlâsı ve takrîr ü tefhîmde hüsn-i edâsı olup, ‘ulûm-i zâhiresinden kati çok kimse kemâlât-ı vâfire i‘tirâf ve gazâret-i ihâtasına mu‘âsırı bulunan ‘ulemây-ı a‘lâm i‘tirâf etmişler idi. Mukaddemâ Mısır'a me‘mûr ol-dukda, sâde-dilân-ı ümerâyı, </span><span class="font14" style="font-style:italic;">emzâ mine'l-husâm<a name="footnote1344"></a><sup><a href="#bookmark3583">1344</a></sup></span><span class="font14"><sup></sup> olan kelâm-ı bedî‘u'l-insicâm ile ilzâm ve o vuhûş-i deşt-i gavâyeti devlete münkâd ü râm eyleyüp, vâfir mâl tahsîl ve ‘ırz u nâmûs-i devleti tekmîl eyledi.</span></p>
<p><span class="font14" style="font-weight:bold;">Vezîr-i </span><span class="font14">müşârun ileyh dahi Enderûn-i hümâyûn'da ‘ömr-i ‘azîzini nahv-i ‘ilme sarf ve her fenni bir üstâd-ı kâmilden hatf eyleyüp, cevdet-i hattı âsârından ma‘lûm-i ashâb-ı </span><span class="font14" style="font-weight:bold;">[M1 220] </span><span class="font14">isti‘dâd ve hüner ü fazlı sebeb-i gayz ü bugz-i hussâd olup, matla‘ ve makta‘-ı Vezâret'ine dek hedef-i sihâm-ı erbâb-ı gamz ü fesâd olmuşidi.</span></p>
<p><span class="font14">Efâzilü'n-nâsi agrâzun lizâ'z-zimen</span></p>
<p><span class="font10">2</span></p>
<p><span class="font14">Yahlû mine'l-hemmi ahlâhüm mine'l-fitan<a name="footnote1345"></a><sup><a href="#bookmark3584">1345</a></sup><sup></sup></span></p>
<p><span class="font14" style="font-weight:bold;">Büyük Tezkireci </span><span class="font14">İbrâhîm Efendi, ser-girân-ı sekret-i mevt olup, sâbıkâ Tezkire-i Evvel olan Nu‘mân Efendi yerine nasb olundukda, Küçük Tezkireci bulunan İbrâhîm Münîb Efendi, bu tevcîh-i gayr-i vecîhden münfa‘il ve Sadrıa‘zam'a Dîvân Kitâbeti ve Sadâreti'nde Mektûbçuluk etdiğinden tehallüf-i matlabdan âzurde-dil olup, temâruz semtini ihtiyâr ve Bâb-ı ‘âlî'ye gelmemek niyyetini ızmâr eylediğinden, Âmedci Edhem Efendi, Küçük Tezkireci nasb ve Monlacık-zâde ‘Ali Ağa dahi Çavuş-başılık ile kapuya celb olundu.</span></p>
<p><span class="font14">Trabzon Vâlîsi Vezîr ‘Abdurrahmân Paşa'ya, Aydın Sancağı ilhâk u zam olunup, selefi Sadrıa‘zam dâmâdı Vezîr Hüseyin Paşa, Eğriboz mansıbına tahrîk-i ‘alem eyledi.</span></p>
<p><span class="font14">Vezîr Kâmil Ahmed Paşa, Kandiye'de hilâf-ı rızâ harekete mütecâsir<sup><a href="#bookmark3583">1344</a></sup><sup></sup> ve Resmo'da ikâmetine emr-i ‘âlî sâdır oldu.</span></p>
<p><a name="bookmark3585"></a><span class="font14" style="font-style:italic;">‘İvaz</span><span class="font14"> Paşa-zâde Halîl Bey'e, Duhân Gümrüğü tefvîz ve ilzâm ve Hezârfen Mustafa Ağa'ya, Cebeci-başılık ile ikrâm olundu.</span></p>
<h2><a name="bookmark556"></a><span class="font14" style="font-weight:bold;"><a name="bookmark3586"></a>İhrâc-ı mevâcib</span></h2>
<p><a name="bookmark3587"></a><span class="font14">Şa‘bânu'l-mu‘azzamın on yedinci günü<a name="footnote1346"></a><sup><a href="#bookmark3588">1346</a></sup><sup></sup> kısteyn mevâcibi tertîb olunan<a name="footnote1347"></a><sup><a href="#bookmark3589">1347</a></sup><sup></sup> dîvânda sunûf-i askerîye teslîm ve kâ‘ideleri üzere Ağa-kapusu'nda ortalara taksîm olunup, birkaç gün sonra Bâb-ı ‘âlî'de maslahat-ı devr tetmîm ve Hazîne Kethudâsı Ağa vesâtatıyla şerefrîz-i vürûd olan teşrîfât-ı seniyye kadr-i Sadrıa‘zamı tefhîm ve te‘vîm eyledi.</span></p>
<h2><a name="bookmark557"></a><span class="font14" style="font-weight:bold;text-decoration:underline;"><a name="bookmark3590"></a>„Azl-i Voyvoda-i Eflak</span></h2>
<p><a name="bookmark3591"></a><span class="font14">Mukaddemâ Eflak Voyvodası nasb olunan Kostantîn, müte‘ahhid olduğu hidmeti edâ edemeyüp, yerine âharı ta‘yîn ve dört nefer boyarlar ile Midillü Cezîresi'ne nefy ü temkîn olundu.</span></p>
<h2><a name="bookmark558"></a><span class="font14" style="font-weight:bold;"><a name="bookmark3592"></a>Vekâyi‘-i müteferrika</span></h2>
<p><span class="font14">Mısır'da merhûm olan Bekir Paşa'nın necl-i güzîni ‘Atâ‘ullâh Beyefendi, dâhil-i silsile-i Hâcegân-ı Dîvânî olup, Gümrük Emâneti'nde kati çok zemân müstekarr olan İshak Ağa dahi terk-i ‘âlem-i fânî ve dâmâdı Ahmed Efendi, Gümrükcülük ile pâ-nihâde-i mastaba-i kâmrânî oldu. Mûmâ ileyhin mutasarrıf olduğu Kitâbet, Ağa-yı Dârü's-sâ‘âde-i sâbıkı Bey Halîfe'de karâr-dâde oldu.</span></p>
<p><span class="font14">Anadolu Eyâleti, birkaç gün mukaddem Eğriboz tevcîh olunan Vezîr dâmâd Hüseyin Paşa'ya tevcîh ü ‘inâyet ve selefi Kapu-kıran Vezîr Mehmed Paşa, Erzurum Eyâle-ti'ne şukka-güşây-ı ‘azîmet olup, bunun dahi selefi Vezîr İbrâhîm Paşa, Kars muhâfaza-sına ta‘yîn ü isrâ olundu.</span></p>
<p><a name="bookmark3593"></a><span class="font14" style="font-weight:bold;">Çığala-zâde [M1 221] </span><span class="font14">serâyı ittısâlinde vâki‘ Köprülü-zâde konağını ve sâyir o havâlîde olan mahalleri ve Yeşillü-oğlu serâyını Şehriyâr-ı Felâtûn-ârâ sâhiblerinden ziyâde nakd ile iştirâ buyurup, benât-ı semiyyetü's-sıfâtlarından iki dürr-i girân-behâya sadef ve dü-şems-i âsumân-‘ismete beyteyi'ş-şeref olmak irâdesiyle binâsını emr ü fermân ve Hâşim ‘Ali Bey, Emânet-i Ebniyye ile fâyiku'l-akrân kılındı.</span></p>
<h2><a name="bookmark559"></a><span class="font14" style="font-weight:bold;"><a name="bookmark3594"></a>Tekmîl-i binâ-yı kütübhâne ve mekteb-i Sadrıa„zamî</span></h2>
<p><span class="font14">Mesûbât-ı uhreviyye tahsîli zımnında bundan akdem Sadrıa‘zam ve bedr-i efham bir kitâbhâne ve bir mekteb-i şerîf bünyâdına şurû‘ edüp, bu sene-i mübâreke şa‘bânının on beşinci günü<a name="footnote1348"></a><sup><a href="#bookmark3595">1348</a></sup><sup></sup> tekmîl ü ihzâr etdikleri kütüb, yevm-i mezkûrda Kitâb-hâneye tenkil</span></p>
<p><a name="bookmark3596"></a><span class="font14">olunup, hâfız-ı kütübleri ve bevvâb ve sâyir hafazası tertîb ve vezâyif ü idrârâtları tetmîm ü te’rîb ve mekteb-i şerîfin dahi levâzımına temşiyet verildiğinden başka hâce ve halîfe ve kırk kadar etfâle ‘ulûfe ta‘yîn ve Kitâb-hânenin tarafeyni birer sebîl ile tez-yîn ve bâ-husûs Kitâb-hâne sâhasında bir çeşmsâr ihdâs olunup, icrây-ı mâ‘-i mu‘ayyen ve irvây-ı ‘itâş-ı tâlibân râh-ı yakın kılındı.</span></p>
<h2><a name="bookmark560"></a><span class="font14" style="font-weight:bold;"><a name="bookmark3597"></a>Garîbe</span></h2>
<p><a name="bookmark3598"></a><span class="font14">Zikr olunan Kitâb-hâne binâ olunur iken kubbesi münhedim ve bu hâlet-i garîbe vukû‘undan ba‘zı nâs müteşe‘‘im olup, ne hâl ise yine kubbe binâ ve erbâb-ı ‘ibret: —Bu işâretden ne makûle irâde-i ezeliyye-i gaybiyye zuhûr edecek” deyü muntazar-ı hükm-i kazâ olmuşlar idi. Çok geçmeden zîrde tahrîr olunacak kazıyye-i fâci‘a zuhûru, hayret-resân kulûb-i ‘avâkıb-nazarân-ı zemân oldu.</span></p>
<h2><a name="bookmark561"></a><span class="font14" style="font-weight:bold;"><a name="bookmark3599"></a>Fevt-i Sadrıa„zam Râgıb Mehmed Paşa ve Vezâret-i Hâmid Hamza Paşa</span></h2>
<p><span class="font14">Müşârun ileyhin birkaç günden berü mübtelâ olduğu sû-i mizâc kâbil-i müdâvâ vü ‘ilâc olmayup, şehr-i ramazânın yirmi dördüncü cum‘a<a name="footnote1349"></a><sup><a href="#bookmark3600">1349</a></sup><sup></sup> gicesi<sup>2</sup> sâ‘at dokuzda iken vefât ve tekmîl-i enfâs-ı hayât eyleyüp, Sultân Mehmed Câmi‘i'nde nemâzı edâ ve Kitâb-hânesi'nde i‘dâd eylediği mezarda o düstûr-i vakûr a‘yün-i nâsdan ihfâ olundu. Sad hayf ki, Ol cevher-i nâ-yâb kemâlât-ı sertâc-ı cihân iken olup hâke fütâde, bir serv-i ser-âzâd idi bâğ-ı hünerde berkende edüp, ‘ömrünü seylâb-ı irâde.</span></p>
<p><a name="bookmark3601"></a><span class="font14">Bundan akdem rütbe-i refî‘a-i Vezâret ihsân olunan Hamza Hâmid Paşa, müte-veffâ-yı müşârun ileyhin marazı hâlinde umûr-i ‘ibâdı ru’yete me'mûr ve hall-i İlâhî zuhûrunda Vezîr-i a‘zam olmak hâtırası sahîfe-i zihn-i Pâdişâhî'de mestûr olmuşidi. Yevm-i mezkûrda huzûr-i hümâyûna da‘vet ve dest-i emânetine teslîm-i mekâlîd-i umûr-i devlet kılınup, Bâb-ı ‘âlî'ye ‘avdet ve erbâb-ı menâsıba </span><span class="font14" style="font-weight:bold;">[M1 222] </span><span class="font14">‘ale'l-‘umûm ilbâs-ı hil‘at eyledi.</span></p>
<h2><a name="bookmark562"></a><span class="font14" style="font-weight:bold;"><a name="bookmark3602"></a>Terceme</span></h2>
<p><span class="font14">Mütevaffâ-yı müşârun ileyh tafsîl-i müfredât-ı dünyaya sûret-i muhâsebe-i icmâl olan şehr-i İstanbul'da mütemekkin ve Defterhâne küttâbı miyânında mütehayyiz ve müte‘yyin olan Şevki Efendi merhûmun sulbünden yüz on târihinde<sup>3</sup> serzede-i hayyiz-i vücûd ve fârik-ı mâ-beyn-i gayb ü şuhûd oldukda, tahsîl-i me‘ârife verziş ü tehzîb ve istikmâl-i nefse sa‘y ü gûşiş edüp, </span><span class="font14" style="font-weight:bold;">[mısra]„:</span></p>
<p><span class="font12">cum‘a H, K1 : cuma &lt;^ M1, B1.</span></p>
<p><span class="font12">24 Ramazân 1176 = 8 Nisan 1763 Cuma.</span></p>
<p><span class="font14">Yekfi'r-reşîde rüşdehü mu‘allimen</span><span class="font10">1</span></p>
<p><span class="font14">mefhûmunca az vakitde destyârî-yi zihn-i vekkad ile vâsıl-ı ser-menzil-i meleke vü is-ti‘dâd olup, kalem-i mezbûra müdâvemet ve dekayik-ı kaleme ba‘de'l-vuküf kesb-i hüsn-i sît ü şöhret edüp, sene hamse ve selâsîn ve mi‘e târîhinde<a name="footnote1350"></a><sup><a href="#bookmark3603">1350</a></sup><sup></sup> ser-satır-ı fetih-nâme-i İrân-zemîn olan şehr-i Tiflis tahrîrine me’mûr ve ber-mefhûm-i: </span><span class="font14" style="font-style:italic;">Hevvin 'alevkc yekûnü mâ-hüve kâ’in<a name="footnote1351"></a><sup><a href="#bookmark3604">1351</a></sup><sup></sup></span><span class="font14"> gurbete rızâ-dâde olarak ahbâb ü asdikasından mehcûr olmuşidi. O havâlîye vusûlünde Tiflis'in tahrîri Revân fethine vâbeste olduğundan, me‘mûriyyeti tesvîf ve kendüsü tevkif olunmuşidi. Fazl-ı Sübhân ile revân-ı cism-i İran olan Revân Kal‘ası kemend-i teshîre bend olmağla, tahrîrine mübâşeret esnâsında Defterdârlığı dahi taraf-ı devletden tenbîh ü işâret olunup, bir zemân Defterdâr-ı Revân ve ba‘dehû ser‘askerler ma‘iyyetlerinde Riyâset ve Defter Emâneti vekâletleriyle varak-gerdân-ı sahâyif-i hadsân olup, ba‘de'l-lüteyyâ velletî sâyik-i takdîr-i ‘inân-ı ‘azîmetini semt-i Bağdâd'a sarf u tahvîl ve Vâlîsi olan Ahmed Paşa'nın nazar-ı iltifât ve rağbeti ile tarh-ı endîşe-i ehl ü cîl eyleyüp, hattâ: —Ne kadar var ise esnâf-ı hüner dünyada” kasidesini nazm ve ‘arz eyledikde, yirmi bin guruş câyize ile kadrine hürmet etmişidi. Eyyâm-ı gurbeti yedi seneye bâliğ oldukdan sonra Âsitâne-i sa‘âdet'e celb olunup, kırk iki târîhinde<a name="footnote1352"></a><sup><a href="#bookmark3605">1352</a></sup><sup></sup> Der-i devlet-medâra vâsıl ve Mâliyye ve Cizye mansıblarıyla mükâfâta nâyil olup, ‘Acem ve Moskov ve Nemçe süferâsıyla bi'd-defe‘ât vukû‘ bulan mükâlemelerde nâmûs-i devleti sıyânet eyleyerek îfây-ı lâzime-i hidmet eylediği, teveccüh-i Şehriyâr-ı vakte sebeb ü ‘illet olmağla, Sadrıa‘zam Mektûbçusu nasb olunup, haysiyyet-i zâtiyye ve sadâkat-i fıtriyyesi yevmen fe-yevmen hârice çıkup, </span><span class="font14" style="font-style:italic;">dâmet lehü'l-merâtib<a name="footnote1353"></a><sup><a href="#bookmark3606">1353</a></sup><sup></sup></span><span class="font14"> ‘adedini câmi‘ olan elli üç târîhinde<a name="footnote1354"></a><sup><a href="#bookmark3607">1354</a></sup><sup></sup> Re‘îsülküttâb ve hâmil-i esrâr-ı devlet-i ebed-me‘âb olmu-şidi. </span><span class="font14" style="font-weight:bold;">[M1 223] </span><span class="font14">Dört sene kadar o hidmet-i hatîrede izhâr-ı mâye-i ‘akl ü dirâyet ve ibrâz-i me‘âsir-i kiyâset eyleyüp, hıfz-ı bilâd ve himâyet-i ‘ibâd hıdemâtına kesb-i is-ti‘dâd eylediği ma‘lûm-i Şehriyâr-ı vâlâ-nijâd olmağla, ‘âm-ı seb‘a ve hamsîn evâyilin-de mertebe-i ‘ulyâ-yı Vezâret ile kadr ü i‘tibârı terfî‘ ve Mısr-ı Kahire Eyâleti ile dâyire-i debdebe vü şânı tevsî‘ olundu. Rehâvet-i vülât ile berhemzede-i ihtilâl olan iklîm-i Mısır'ı zemân-ı kalîlde nizâma rabt ve ba‘zı mütegallibeyi i‘dâm ile izâle-i fesâd ve habt eyleyüp, beş sene kadar o tarafda neşr-i ahkâm-ı ‘adl ü dâd ve tesviye-i mesâlih u mevâdd eyleyüp, bir mahalde kesret-i ikamet bâ‘is-i hudûs-i kelâl ü se‘âmet olduğundan;</span></p>
<p><span class="font12">“UR» .juîj xuJl </span><span class="font12" style="font-style:italic;">J&amp;</span><span class="font12"> = Reşîd olan (akıllı) kişiye akl-ı selimi (şuur ve ferâseti) muallim olarak kafidir” anlamına gelen bu cümle Arapça bir deyiştir.</span></p>
<div>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
<p><span class="font9">6</span></p>
</div><br clear="all">
<p><span class="font14">Kelâl geldi tasarrufdan Umm-i Dünya'yı<a name="footnote1355"></a><sup><a href="#bookmark3608">1355</a></sup><sup></sup></span></p>
<p><span class="font14">Yeter şu Kahire'nin kahrı ‘azm-i Rûm edelim</span></p>
<p><span class="font14">gazelini inşâd ve Devlet-i ‘aliyye'ye irsâl ile sûret-i isti‘fâ îrâd eylediğini evliyây-ı devlet fehm edüp, altmış birde<a name="footnote1356"></a><sup><a href="#bookmark3609">1356</a></sup><sup></sup> ‘azl ve Aydın mansıbına nakl olunmuşidi. Kürsî-yi memleket olan Güzelhisâr'a vusûl ve bir müddet o diyârda reviyyet-i umûr ile meşgul olup, altmış sekiz rebî‘inde Rakka ve ‘âm-ı kabilde Halebü'ş-şehbâ Eyâleti'yle ikrâm ve yetmiş rebî‘ulâhıranın on yedinci günü<a name="footnote1357"></a><sup><a href="#bookmark3610">1357</a></sup><sup></sup> Şâm Eyâleti tarafına tevcîh olunmuşiken, se-rûze mürûrunda mühr-i hümâyûn ile zâtına tevkır ü ihtirâm olundu. Cumâdelâhıre’nin dokuzuncu ehad günü<a name="footnote1358"></a><sup><a href="#bookmark3611">1358</a></sup><sup></sup> vâsıl-ı Âsitâne-i sa‘âdet ve ruhsây-ı ‘atebe-i gerdûn-menzilet olup, bâlâda güzâriş-pezîr-i hâme-i tahrîr olduğu gün vefât ve ‘azm-i dâr-ı mücâzât eyledi. Müddet-i Sadâretleri altı buçuk seneye karîbdir. Müşârun ileyh rüşd ü zekâda îbn îyâs<a name="footnote1359"></a><sup><a href="#bookmark3612">1359</a></sup><sup></sup>, inşâd-ı şi‘irde Ebû Nüvâs<a name="footnote1360"></a><sup><a href="#bookmark3613">1360</a></sup><sup></sup>, inşây-ı bedâyi‘-i nigârı<a name="footnote1361"></a><sup><a href="#bookmark3614">1361</a></sup><sup></sup> revnak-şiken-i âsâr-ı Nergisî ve telfîk-i kelâm ve ifâde-i merâmda sânî-yi Veysî olup, elsine-i selâsede nazm ü nesri makbûl-i fuhûl ve cihet-i ‘ilmiyyesi müsellem-i erbâb-ı menkul ü ma‘kul olduğundan gayri, re‘y ü tedbîrde Felâtûn-i zemân ve idâre-i mülkiyyede Restâlîs-i devrân olup, insân-ı kâmil denmeğe sezâ ve Sadru'l-vüzerâ elkabına revâ bir Vezîr-i bî-hemtâ idi. </span><span class="font14" style="font-style:italic;">Sefînetü'l-„Ulûm</span><span class="font14"> nâmıyla mevsûm olan mecmû‘ası'ndan gazâret-i ‘ilmiyyesi ke'ş-şems-i fi'l-hevâ cerr-i zâhirdir. Matla‘u's-Sa‘dî'nin rub‘u mikdârını tercüme edüp, hattıyla manzûr-i Fakır olmuşdur. Mîrhand'ın </span><span class="font14" style="font-style:italic;">Ravzatü's-Safâsı'nı<a name="footnote1362"></a><sup><a href="#bookmark3615">1362</a></sup></span><span class="font14"><sup></sup> dahi tercümeye başlayup, ‘avâyık-ı kevniyye iktizâsıyla o dahi nâ-temâm kalmışdır. Fenn-i ‘arûza dâyir ve Tevfîk ve Tahkık ismiyle </span><span class="font14" style="font-weight:bold;">[M1 224] </span><span class="font14">müştehir olan risâleleri ve telhîsât ve suver-i mekâtîb ve münşe‘ât-i ve sâyiresi pesendîde-i hâss u ‘âmm ve </span><span class="font14" style="font-style:italic;">mâ yu„avvelü „aleyhi<a name="footnote1363"></a><sup><a href="#bookmark3616">1363</a></sup></span><span class="font14"><sup></sup> münşiyân-ı eyyâmdır</span><span class="font14" style="font-style:italic;">.</span><span class="font14"> Eş‘ârı her ne kadar şâyi‘ ve müstefîz ise dahi teberrüken birkaç beyit bu mecelleye kayd olundu.</span></p>
<table border="1">
<tr><td style="vertical-align:top;"></td><td style="vertical-align:top;">
<p><span class="font14">Biz hatt-ı dil-keş-i kalem-i sun‘u görmüşüz Hayrân-ı nakş-ı hâme-i Behzâd olur muyuz? Olsak hezâr zahmle me‘yûs-i ‘âfiyet Memnûn-i lutf-i merhem-i hussâd olur muyuz? Tâ bilmedikçe kayd-ı rehâdan halâsımız Mağrûr-i dâm-ı şîve-i sayyâd olur muyuz?</span></p></td></tr>
<tr><td style="vertical-align:top;">
<p><span class="font14" style="font-weight:bold;">Ve lehû</span><span class="font14">:</span></p></td><td style="vertical-align:bottom;">
<p><span class="font14">Muharrik-i dil olur dil-rubâya muhtâcız Zemân-ı za‘f-ı kavâdir-i ‘asâya muhtâcız Ne nâ-hudâdan i‘ânet ne hod sabâdan eser Bu yemde şurta-i lutf-i Hudâ'ya muhtâcız</span></p></td></tr>
<tr><td style="vertical-align:top;">
<p><span class="font14" style="font-weight:bold;">Ve lehû</span><span class="font14">:</span></p></td><td style="vertical-align:bottom;">
<p><span class="font14">Mâye-i feyz verir revnakı zînet vermez Zîver-i cevher ile rûşen olur mu kandîl? Saçdı âteşlerini görüldü ol şûh yine Gâlibâ neft-i nakkâka rukbâ etdi fetîl Münkeşif olmadadır zıddı ile çün eşyâ Ta‘n-ı a‘dâ gibi Râgıb olamaz zikr-i cemîl</span></p></td></tr>
<tr><td style="vertical-align:top;">
<p><span class="font14" style="font-weight:bold;">Ve lehû</span><span class="font14">.</span></p></td><td style="vertical-align:bottom;">
<p><span class="font14">Dil-teşnelere kalmadı yek-katre-i feyzin Ser-çeşme-i ihsânını ağyâr kurutdu Teng oldu zemîn sıkleti def‘ etse münâsib Râgıb kalemin minder-i endîşe çürütdü.</span></p>
<p><span class="font14" style="font-weight:bold;">İ„dâm-ı „Acem „Ali Ağa</span></p></td></tr>
<tr><td style="vertical-align:bottom;">
<p><span class="font14">Sadr-ı</span></p>
<p><a name="bookmark3617"></a><span class="font14">Emîni olan ‘</span></p></td><td style="vertical-align:bottom;">
<p><span class="font14">mütevaffa etbâ‘ından olup, sâbıkâ Kıbrıs Muhassılı ve el-yevm Matbah</span></p>
<p><span class="font14">Acem ‘Ali Ağa'dan Kıbrıs re‘âyâsı ‘arz-ı hâl ve zulm ü te‘addîsi sebebi ile</span></p></td></tr>
</table>
<p><span class="font14">garâmet-i mâliyyeye giriftar olduklarını tafsîl ü icmâl eylediklerinden başka efendisi Sadâret'de ve merkûm dahi nazar u rağbetde bulunup, ba‘zı kimseler mûmâ ileyhe ilticâ ve maslahatlarını reviyyet ile ‘arz-ı hedâyâ etmişler idi. Hezâr niyâz ile i‘tâ eylediklerini cebren ahza haml ile istirdâd-ı me’hûz istid‘âsında oldukları mû-be-mû ma‘lûm-i Şeh-riyâr-ı cihân-ârâ olmağla, mezbûr ‘ibret-i enâm olmak içün hüsâm-ı siyâsetle i‘dâm ve gümnâm kılınup, Matbah Emâneti ile tekrâr Hasekî Mustafa Ağa hâyiz-i rehîne-i mesârr oldu.</span></p>
<p><a name="bookmark3618"></a><span class="font14" style="font-weight:bold;">Merküm </span><span class="font14">ile ahz u i‘tâda müşterek ve gûyâ-yı </span><span class="font14" style="font-style:italic;">en-nısfu lî ve'n-nısfu leke<a name="footnote1364"></a><sup><a href="#bookmark3619">1364</a></sup><sup></sup></span><span class="font14"> olan Kazar nâm sarrâf ki sadr-ı mütevaffânın hidmetinde idi. Ol dahi katl ve cehennemîlere vasl olundu.</span></p>
<h2><a name="bookmark564"></a><span class="font14" style="font-weight:bold;"><a name="bookmark3620"></a>Ba„zı tevcîhât</span></h2>
<p><a name="bookmark3621"></a><span class="font14">Deryâ kapudanlığı Vezîr Karabâğî Süleymân Paşa'ya tevcîh olunup, selefi Vezîr Küçük Mustafa Paşa'ya Nişâncılık ile Mora Muhassıllığı ihsân ve Kapucular Kethudâsı olan Sirke ‘Osmân Paşa-zâde Mehmed Bey, kemâ fi'l-evvel Mîr-i mîrân ve Selânik mansıbı ile şâdân kılındı.</span></p>
<h2><a name="bookmark565"></a><span class="font14" style="font-weight:bold;"><a name="bookmark3622"></a>Nefy-i Tatar Efendi</span></h2>
<p><a name="bookmark3623"></a><span class="font14">Ramazân-ı şerîfde huzûr-i hümâyûn dersine tahsîs olunan ‘ulemâ beyninde mu‘âraza vukü‘ ve Tatar </span><span class="font14" style="font-weight:bold;">[M1 225] </span><span class="font14">Efendi demekle şuyû‘ bulan kimesne ‘Abdulmü’min Efendi'ye itâle-i lisân eylediği mesmû‘ olduğuna binâ‘en Tatar Efendi, hetk-i perde-i edeb etdiği içün Bozca-ada'ya tagrîb ile te‘dîb olundu.</span></p>
<h2><a name="bookmark566"></a><span class="font14" style="font-weight:bold;"><a name="bookmark3624"></a>Zikr-i mu„âyede ve tevcîhât</span></h2>
<p><span class="font14">Şehr-i ramazân hıtâm-pezîr olduğuna binâ’en, leyletü'l-‘îd<a name="footnote1365"></a><sup><a href="#bookmark3625">1365</a></sup><sup></sup> erkân-ı devlet-i ebed-imtidâd takbîl-i dâmen-i hümâyûn ile dilşâd oldular.</span></p>
<p><a name="bookmark3626"></a><span class="font14">Şevvâlü'l-mükerremin sekizinci hamîs günü<a name="footnote1366"></a><sup><a href="#bookmark3627">1366</a></sup><sup></sup> ricâl-i bâb ve defterdârân ibkâ olunup, Defter Emâneti, ‘Avnî Efendi'ye; Rûznâme, Binâ Emîni Yûsuf Efendi'ye; Baş-muhâsebe, Sıdkı Efendi'ye muvakkaten tevcîh olundu. Menâsıb-ı ümenâ ibkâ olunup, Anadolu Muhâsebesi, Muhsin-zâde birâderi Ahmed Bey'e; Mukabele, Yazıcı-yı esbak Halîl Efendi'ye; Haremeyn, Bekir Paşa-zâde Süleymân Bey'e; Yeniçeri Kitâbeti, Re‘îs-i esbak ‘Abdullah Efendi'ye; Sipâh Kitâbeti, ‘Abdî Efendi yeğeni Mustafa Efendi'ye; Si-lahdâr Kitâbeti, Çelebi-zâde ‘Ali Efendi'ye; Mevkufât, Şâ‘ir İbrâhîm Efendi'ye ve sâyir menâsıb ber-vech-i münâsib erbâbına tevcîh ü ‘inâyet ve ba‘zı hâcegân dahi ‘atâyây-ı Şâhâne ile vâreste-i kayd-ı zarûret oldu. Ocak ağaları dahi cümleten ibka olunup, fekat Topçu-başılık, Mehmed Emîn Ağa'ya tevcîh olundu. Vüzerây-ı ‘izâm hazerâtının dahi mutasarrıf oldukları menâsıb karîbü'l-‘ahdde mübâdele kabûl etdiğinden, ekseri takrîr ü ibka ve yerlerinden ‘adem-i tahrîk ile istihsâl-i âsâyiş-i fukarâ vü zu‘afâ olundu.</span></p>
<h2><a name="bookmark567"></a><span class="font14" style="font-weight:bold;"><a name="bookmark3628"></a>Tevcîhât-ı „ilmiyye</span></h2>
<p><span class="font14">Târîh-i merkumda Muhsin-zâde Ahmed Efendi'ye, Anadolu Sadâreti Pâyesi ‘inâyet olunup, Re‘îsü'l-etıbbâ Mehmed Refî‘ Efendi dahi Rumeli Kadı‘askerliği ile <a name="bookmark3629"></a>nâyil-i sermâye-i ibtihâc ve Yenişehir Kazâsıyla, Hoca-zâde es-Seyyid Mehmed Sa‘îd Efendi'nin bâzâr-ı i‘tibârı karîn-i revâc olup, Mekke-i mükerreme Pâyesi'yle, Monlacık-zâde İshak Efendi tebşîr ve Edirne Pâyesi'yle, Bâbî-zâde es-Seyyid ‘Abdullah Efendi ve Re‘îs-zâde ‘Abdulkâdir Efendi tezkîr ve Galata Kazâsı, Muğlavî Mehmed Efendi'ye ihsân ve Kudüs Pâyesi'yle Âmid Kazâsı, ‘İlmî mülâzimi es-Seyyid Mustafa Efendi'ye istihsân olundu. Mektûbî-yi Fetvâ-penâhî ‘Abdurrahîm Efendi'ye, Kazây-ı Selânik şâyân-ı tehniye vü tebrîk oldu.</span></p>
<h2><a name="bookmark568"></a><span class="font14" style="font-weight:bold;"><a name="bookmark3630"></a>Nefy-i „Abdulkerîm Efendi</span></h2>
<p><a name="bookmark3631"></a><span class="font14">Şeb-hâne<a name="footnote1367"></a><sup><a href="#bookmark3632">1367</a></sup><sup></sup> mutasarrıfı İbrâhîm Ağa nâm kimesne vefât ve Hatî Efendi etbâ‘ından olup, zümre-i hâcegâna iltihâk eden ‘Abdulkerîm Efendi, bir takrîb vesâyetini isbât ile fuzûlî emvâline dest-res olduğunu vârisleri rikâba ‘arz-ı hâl etmeleriyle, vâki‘ gayr-i vâki‘ olan şikâyetleri ısgâ ve mûmâ ileyh </span><span class="font14" style="font-weight:bold;">[M1 226] </span><span class="font14">Kıbrıs'a nefy ü iclâ olundu.</span></p>
<h2><a name="bookmark569"></a><span class="font14" style="font-weight:bold;"><a name="bookmark3633"></a>Vukû„-i harîk</span></h2>
<p><a name="bookmark3634"></a><span class="font14">Zilka‘denin sekizinci gicesi sâ‘at altıda<a name="footnote1368"></a><sup><a href="#bookmark3635">1368</a></sup><sup></sup> Sultân Mehmed'de vâki‘ Karaman'da bir dükkândan âteş zuhûr edüp, Şekerciler ve Taşcılar Han'ı etrâfında vâki‘ dekâkîni ihrâk etdikden sonra fazl-ı Rabbü'l-‘ibâd ile karîn-i inhimâd oldu.</span></p>
<h2><a name="bookmark570"></a><span class="font14" style="font-weight:bold;"><a name="bookmark3636"></a>İhrâc-ı donanma ve nakl-i hümâyûn</span></h2>
<p><span class="font14">Şehr-i mezkûrda Ak-deniz'e ihrâcı tasmîm olunan Donanma-yı hümâyûn'un kâffe-i levâzımâtı tetmîm ve Kapudan Paşa alayını tanzîm ile Yalı-köşkü'ne gelüp, hil‘atini iktisâ ve resm-i vedâ‘ı takdîm edüp, bir iki gün Kabataş pîşgâhında vaz‘-ı lenger ve cânib-i Bahr-i sefîd'e sefer eyledi.</span></p>
<p><a name="bookmark3637"></a><span class="font14">Pâdişâh-ı pür-intibâh dâme fî kelâ‘eti'l-İlâh hazretleri Kara-ağac Sâhil-serâyı'na meyl ü rağbet ve zilka‘denin yirminci günü<a name="footnote1369"></a><sup><a href="#bookmark3638">1369</a></sup><sup></sup> o mahall-i bî-bedele nakl ü ‘azîmet buyurdular.</span></p>
<h2><a name="bookmark571"></a><span class="font14" style="font-weight:bold;"><a name="bookmark3639"></a>Havâdisât-ı müteferrika</span></h2>
<p><span class="font14">Târîh-i mezkûrda Anadolu Muhâsebecisi Resmî Ahmed Efendi, Prusya tarafına me‘mûr olup, levâzımâtı cânib-i mîrîden tesviye olunmuşiken, hareketi günü Şehriyâr-ı bende-nüvâz Dâvud-paşa Kasrı'na sâye-endâz olup, huzûruna ihzâr ve harc-ı râhını istiklâl ile mûmâ ileyhe ihsân-ı nakd-i pî-şümâr buyurduklarından gayri, zîb ü zîvere mü-te‘allik isti‘âre etdiği eşyâ ‘avdetden sonra yine hazîneye teslîm olunacağını ifâde ile ilâ mâ-şâ‘allâh isti‘mâl içün yedi bin beş yüz guruş eder bir mücevher bıçak ile ser-i mübâhâtını resîde-i târem-i a‘lâ buyurdular.</span></p>
<h2><a name="bookmark572"></a><span class="font14" style="font-weight:bold;"><a name="bookmark3640"></a>Tehniye’-i „îd-i edhâ</span></h2>
<p><a name="bookmark3641"></a><span class="font14"><a name="bookmark3642"></a>Zilhiccetü'ş-şerîfenin onuncu gicesi<a name="footnote1370"></a><sup><a href="#bookmark3643">1370</a></sup><sup></sup> kânûn-i Devlet-i ebed-müddet üzere erkân-ı devlet ve a‘yân-ı saltanat Serây-ı hümâyûn'da müctemi‘ olup, infilâk-ı subh ‘akabinde Hakan-ı zemân serîr-ârâ-yı ‘izz ü şân olup, iltifât-ı Husrevâne'leriyle cümleyi dilşâd ve dâmen-bûs-i hümâyûnlarıyla bendelerini is‘âd buyurdular.</span></p>
<h2><a name="bookmark573"></a><span class="font14" style="font-weight:bold;"><a name="bookmark3644"></a>„Azl-i Defterdar Efendi</span></h2>
<p><a name="bookmark574"></a><span class="font14">Merreten ba‘de uhrâ mansıb-ı Defterî ile pâ-bercây-ı merkez-i i‘tilâ olan ‘Abdî Efendi, galibâ hiddet-i mizâc sebebi ile mansıb-ı mezkûrdan ‘azl ü iz‘âc olunup, Tersâne Emîni olan Râkım Mehmed Efendi, Şıkk-ı Evvel Defterdârlığı'yla ve ‘Âtıf-zâde ‘Ömer Efendi, Tersâne Emâneti ile karîn-i ibtihâc oldular.</span></p>
<h2><a name="bookmark3645"></a><span class="font15" style="font-weight:bold;"><a name="bookmark3646"></a>VEKÂYİ„-İ SENE SEB„ VE SEB„ÎN VE Mİ’ETE</span><br><br><span class="font15" style="font-weight:bold;"><a name="bookmark3647"></a>VE ELF MİN HİCRETİN MEN LEHÜ'L-„İZZÜ VE'Ş-ŞEREF</span></h2>
<p><a name="bookmark3648"></a><span class="font14">Sâl-i mezkûr muharreminin on altıncı günü<a name="footnote1371"></a><sup><a href="#bookmark3649">1371</a></sup><sup></sup> Dergâh-ı ‘âlî ocağlarının bir kıst mevâcibleri hazîneden ifrâz ve kabzına me‘mûrlara teslîm olunup, devr ‘akabinde teşrîfât-ı seniyye ile Sadr-ı ser-efrâz ibcâl ü i‘zâz olundu.</span></p>
<h2><a name="bookmark576"></a><span class="font14" style="font-weight:bold;"><a name="bookmark3650"></a>Tevcîhât-ı „ilmiyye</span></h2>
<p><a name="bookmark3651"></a><span class="font14" style="font-weight:bold;">[M1 227] </span><span class="font14">Sadrı- Anadolu olan es-Seyyid ‘Abdullah Efendi, müddet-i ‘örfiyyesin îsâl-i derece-i gayet ve Nâfiz Efendi, o câh-ı menî‘ ile ihrâz-ı mâye-i rifat eyledi. İstanbul Kadısı olan ‘Âtıf Efendi dahi bir sene kadar icrây-ı ahkâm-ı İlâhî edüp, müddeti kabûl-i tenâhî eylediğinden, zâten ve zemânen istihkakı ma‘lûm-i Pâdişâhî olan Nebîh Efendi, o makam-ı ‘âlî ile mübâhî oldu.</span></p>
<h2><a name="bookmark577"></a><span class="font14" style="font-weight:bold;"><a name="bookmark3652"></a>„Azl-i Ser-çavuşân</span></h2>
<p><a name="bookmark3653"></a><span class="font14">Monlacık-zâde ‘Ali Ağa, bir müddetden berü Çavuş-başılık umûrunu idâre eder iken, ‘azl-i nâgeh-zuhûra mübtelâ ve sâbıka Re‘îsülküttâb Recâî Mehmed Efendi, mansıbıyla kâm-revâ oldu.</span></p>
<h2><a name="bookmark578"></a><span class="font14" style="font-weight:bold;"><a name="bookmark3654"></a>Vuku„-i harîk</span></h2>
<p><span class="font14">Muharrem evâhırında<a name="footnote1372"></a><sup><a href="#bookmark3655">1372</a></sup><sup></sup> Sipâh Kalemi Baş-halîfesi'nin ve birkaç günden sonra Mu-hallefât Halîfesi'nin hâneleri muhterik olup, muhallefâta dâyir defâtir-i mîrî dahi ma‘an muhterik olmağla, mîrî kâtibleri defâtirinden mümkün mertebe cem‘ olunması tedbîr olunup, ol vechile cem‘ u tahrîr ü isbât ve tagyîr olunduysa dahi bu makule âfetden it-<a name="bookmark3656"></a>tika vü mücânebet şerîta-i hazm ü ihtiyâta ri‘âyet kabîlinden olmağla, fî-mâ-ba‘d Defterdar Kalemi küttâbı, defterlerini hânelerine götürmeyüp, her gün ba‘de'l-‘asr Defter-hâne'ye vaz‘ ve ‘ale's-sabâh ref‘ etmek bâbında hâsseten emr-i ‘âlî ısdâr ve mefhûmu ketebe-i mezkûreye ifâde vü iş‘âr olundu.</span></p>
<h2><a name="bookmark579"></a><span class="font14" style="font-weight:bold;"><a name="bookmark3657"></a>Hedm-i ba„zı binâ</span></h2>
<p><a name="bookmark3658"></a><span class="font14">İncir Köyü'nde bu esnâda Tâhir Ağa ma‘rifetiyle binâ olunan kahve-hâne ve dükkânlarda erbâb-ı lehv vü hevâ fısk u fücûra inhimâk ve irtikâb-ı me‘âsî ile perde-i şerî‘ati çâk çâk eyledikleri, mesmû‘-i Pâdişâh-ı Felâtûn-idrâk olup, o makûle bî-edebânı men‘ ve havânît ittihâz eyledikleri emâkini hedm ü kal‘ matlûb-i Şâhâne olduğundan, fi'l-hâl Terikeci-başı ta‘yîn ü tesyîr ve mahâll-i mezkûrenin ba‘zısı hedm ve ba‘zısı tesmîr olundu.</span></p>
<h2><a name="bookmark580"></a><span class="font14" style="font-weight:bold;"><a name="bookmark3659"></a>Vekayi„-i müteferrika</span></h2>
<p><span class="font14">Saferü'l-hayrın yirmi üçüncü hamîs gicesi<a name="footnote1373"></a><sup><a href="#bookmark3660">1373</a></sup><sup></sup> ‘ale's-sabâh Üsküdar'da âteş-i serkeş ser-nümâ-yı zuhûr ve beş kol olarak etrâfına şerâre-pâş-ı şerr ü şûr olup, on sekiz sâ‘at kabûl-i imtidâd ve yâverî-yi fazl-ı Rabbü'l-‘ibâd lehîb-i nârı karîn-i inhimâd eyledi.</span></p>
<p><span class="font14" style="font-weight:bold;">Tâ’ife-i </span><span class="font14">sarrâfân ve ba‘zı sevdâ-gerân hırs u firâvân iktizâsıyla Dârü'd-darb-ı ‘âmire'de meskûk olan tâmmü'l-‘ayâr altûnun etrâfını kat‘ u tenkis ve ba‘zı mu‘âmelât-ı fâsideye tahsîs ve muhtâcun ileyh olanlar sarfa ‘arz eylediklerinde, noksân teklîfi ile cihet-i te‘ayyüşlerini telh u tengis eyledikleri ma‘lûm olmağla, fî-mâ-ba‘d Âsitâne-i sa‘âdet'de ve sâyir memâlik-i mahrûsede nâkıs altûna ‘adem-i i‘tibâr ve ashâbı Darb-hâne'ye getürüp, vezni </span><span class="font14" style="font-weight:bold;">[M1 228] </span><span class="font14">mikdârı akça almak ve yâhûd ol vechile sarrâflara verüp, sarrâflar dahi fi'l-hâl kass ve Darb-hâne'den bedel-i- mefrûzunu almak ve bu tenbîhi ısga etmeyenlere te‘dîb-i ‘anîf ile mu‘âmele olunmak bâbında her tarafa evâmir-i ‘aliyye ısdâr olundu.</span></p>
<p><a name="bookmark3661"></a><span class="font14" style="font-weight:bold;">Hulûl-i mevsim-i </span><span class="font14">şitâ ile bürûdet-i hevâ derkâr olduğundan, Sâhil-serây-ı Karaa-ğac'dan nakl ü hareket havâlî-gird-i zamîr-i Pâdişâh-ı İskender-menkabet olmağla, işbu şehr-i rebî‘ulevvelin onuncu günü<a name="footnote1374"></a><sup><a href="#bookmark3662">1374</a></sup><sup></sup> mahall-i merkûmdan kemâl-i ikbâl ü şevketle nehzat ve Serây-ı ‘âmire'ye ‘azîmet buyurdular.</span></p>
<h2><a name="bookmark581"></a><span class="font14" style="font-weight:bold;"><a name="bookmark3663"></a>Hânden-i mevlid-i şerîf</span></h2>
<p><span class="font14">Şehr-i mezkûrun on ikinci günü<a name="footnote1375"></a><sup><a href="#bookmark3664">1375</a></sup><sup></sup> Hakan-ı ‘azîmu'ş-şân Sultân Ahmed Câmi‘i'ni hurşîd-i tal‘at-ı hümâyûnlarıyla rahşân buyurup, mevlidhânlar velâdetnâme-i Sâhib-i Risâleti âvâz-ı dil-nüvâz ve nagemât-ı cângüdâz ile kırâ‘et ve hâzır-ı bi'l-meclis olanlara ifâza-i yümn ü bereket ‘akabinde meşâyih-i ‘izâm va‘z u tezkîr ile terkîk-i kulûb-i hâss u ‘âmm edüp, meclis hitâmında Şehriyâr-ı kerrûbî-makâm debdebe-i Mülûkâne'leriyle Serây-ı dil-ârâlarına ‘atf-ı zimâm buyurdular.</span></p>
<p><span class="font14" style="font-weight:bold;">Hükümrân-ı memleket-i </span><span class="font14">Kırım olan Kırım Girây Hân'ın vâlidesi<a name="footnote1376"></a><sup><a href="#bookmark3665">1376</a></sup><sup></sup> hacca niyyet ile bu tarafdan istid‘â-yı ruhsat etmişidi. Niyâzına müsâ‘ade ve yol emri verildiğinden başka, yollarda olan vülât ü hükkâma cihet-i emniyyet ve ikrâmı tenbîh ü ifâde olunmu-şidi. Hacdan ‘avdetinde ‘Âsî-hurma nâm mahalde dâ‘î-yi ecele itâ‘at ve nahl-i vücûdunu teslîm-i bâğbân-ı rahmet-i Îzed-i bî-minnet eyledi.</span></p>
<p><span class="font14">Ricâl-i Devlet-i ‘aliyye'den Yenişehirli ‘Osmân Efendi, intılâk-ı lisân ile beyne'n-nâs mezkûr ve ‘adem-i müdârâ vü tebasbus ile müte‘ârif ve meşhûr olup, galibâ zahm-ı sinân-ı zebânî ile âzurde olanın biri, hakkında teşvîr-i gazab-ı Şehriyâr-ı kişvergîr edecek bir mâdde tertîb eylediğinden, târîh-i mezkûrda Limni'ye tagrîb olundu. Baş-muhâsebe olan Hâşim ‘Ali Bey dahi Edirne ta‘mîri sûretinde istiskal ve ol cânibe irsâl olundu.</span></p>
<p><span class="font14">Selh-i rebî‘ulâhırda<a name="footnote1377"></a><sup><a href="#bookmark3666">1377</a></sup><sup></sup> Rumeli-hisârı'ndan Balta-limânı'na gelinceye dek sâhil-hâneler ve bir giceden sonra ‘Azab-kapusu'nda birkaç dükkân sûzân oldu.</span></p>
<p><a name="bookmark3667"></a><span class="font14">Târîh-i mezkûrda Piyâde ve süvârî ocağlarının müstehak oldukları mevâcib Hazîne-i ‘âmire'den ihrâc ve teslîm ile kati çok kimse mazhar-ı mevâhib-i Pâdişâh-ı celîlü'l-menâkıb oldu.</span></p>
<h2><a name="bookmark582"></a><span class="font14" style="font-weight:bold;"><a name="bookmark3668"></a>„Azl-i Sadrıa„zam Hamza Paşa ve nasb-ı Sadr-ı esbak Mustafa Paşa</span></h2>
<p><span class="font14">Sadrıa‘zam olan Hamza Paşa, yedi mâh kadar eğerçi mesned-ârâ-yı vekâlet-i </span><span class="font14" style="font-weight:bold;">[M1 229] </span><span class="font14">kübrâ olup lâkin;</span></p>
<p><span class="font14">İzâ tâle ‘ömrü'l mer‘i min gayr-i âfetin</span></p>
<p><span class="font14">Efâdet lehü'l-eyyâmü fî kerrihâ ‘aklen<a name="footnote1378"></a><sup><a href="#bookmark3669">1378</a></sup><sup> </sup>mefhûmunca imtidâd-ı zemân-ı zindegânî ile kati çok devâhî-yi umûru tecribe eyleyüp, her mâddede te‘ennî semtine zâhib ve kesret-i tecârib ile mehleke-i ‘aceleden mücânib olup, bu sıfat-ı garîbe zâtına rehâvet ıtlâkını îcâb ve vakt-i mukadderi dahi iktirâb eylediğinden, rebî‘ulâhırın yirmi dördüncü günü<a name="footnote1379"></a><sup><a href="#bookmark3670">1379</a></sup><sup></sup> ‘azl olunup, kayd-ı musâdereden reh-yâb olarak ‘izz u vekarıyla Kandiye mansıbına irsâl ve düyûnuna medâr olmak içün taraf-ı hümâyûndan kifâyet mikdârı nuküd ile mir‘ât-ı hâtırından izâle-i gubâr-ı melâl olundu.</span></p>
<p><a name="bookmark3671"></a><span class="font14">Haleb Vâlîsi Sadr-ı esbak Mustafa Paşa, bu defa dahi mühr-i hümâyûn ile müm-tâz ve Âsitâne'ye gelinceye dek Yeniçeri Ağası Mehmed Ağa, Vezâret ve Kayim-makamlık ile ser-efrâz olup, Kul Kethudâsı ‘Ömer Ağa, Yeniçeri Ağası nasb ü ta‘yîn ve bu cihetle ocağ silisilesi vâki‘ olmağla, tarîkleri üzere mansıbları tevcîh olunup<a name="footnote1380"></a><sup><a href="#bookmark3672">1380</a></sup><sup></sup>, hid-metlerinde ızhâr-ı istikamet eylemeleri husûsu cümlesine telkin olundu.</span></p>
<h2><a name="bookmark583"></a><span class="font14" style="font-weight:bold;"><a name="bookmark3673"></a>Vefât-ı Vezîr Kâmil Ahmed Paşa</span></h2>
<p><span class="font14">Müşârun ileyh Kandiye muhâfızı iken Vezâreti ref‘ ve Resmo'ya iclâ olunmuşidi. Râgıb Paşa vefâtından sonra Vezâret'i ibka ve Hanya Sancağı'yla çeşm-i ibtihâcı rûşenâ kılınup, sefîneye rükûb ve birkaç mîl kat‘ından sonra muhâlif, rûzgâr hübûb eylediğinden yine Resmo'ya râci‘ ve birkaç gün haste olup, ‘âkıbet ravendegân-ı âhırete tâbi‘ oldu. Resmo'dan çıkup, muhâlif, rûzgâr ile rücû‘u, mücerred cezb-i hâk ve birkaç günlük rızkını istîfâ vü idrâk içün olduğu zâhirdir. </span><span class="font14" style="font-weight:bold;">[Mısra]„:</span></p>
<p><span class="font14">Sübhâne men tehayyere fî sun‘ihi sivâh<a name="footnote1381"></a><sup><a href="#bookmark3674">1381</a></sup><sup></sup></span></p>
<p><span class="font14">Müşârun ileyh Devlet-i ‘aliyye'de merâtib-i sâmiyeye nâyil ve encâm-ı kâr hilâl-i ikbâli câh-ı menî‘-i Vezâret'le bedr-i kâmil olup, me‘ârif-âşinâ ve himmeti vâlâ bir düstûr-i bî-hemtâ idi. Defterhânede kitâbetle meşgul olduğu zemândan fevtine dek bir seccâde ve hırka ve tesbîhi tenhâ bir mahalde hâzır ve leyâlî-yi hâliyede ba‘zı ekâbir-i meşâyihden telakki eylediği ezkâr ile müteveccih-i dergâh-ı hazret-i Kadir olur imiş. Müşârun ileyh gayet müşekkel ve cesîm ve sâhib-i heykel-i ‘azîm olup, kıyâfetinden gabâvet ve tabî‘atından gılzat melhûz iken vücûdunda aslâ sıklet olmayup, ‘akl ü idrâki kemâlinde ve rüşd ü zekâsı nisâbında olması kıyâfetnâme mütâla‘a edenleri gark-ı ‘arak-ı hayret eyler idi. Ancak tab‘ında cüz‘î hiddet ve meşrebinde </span><span class="font14" style="font-weight:bold;">[M1 230] </span><span class="font14">eser-i nahvet olup, hattâ nâs miyânında Sopa-salan şöhretiyle nâmzed olmuşidi.</span></p>
<p><span class="font14">Hüdâvendigâr-ı sâbık cennet-mekân Sultân ‘Osmân Hân ‘asrında Re‘îsülküttâb bulunup, tavr-ı reftârını sencîde-i mîzân-ı tedkik ve edeb ü kemâlini nûr-i firâsetle tahkik buyurup: “Lisân-ı nâsdan insân sâlim olamaz, bu âdem kâmil bir âdem imiş fî-mâ-ba‘d Kâmil mahlasıyla tehallus etsün” deyü nutk-i hümâyûn buyurduklarından Kâmil denilüp, hattâ Vezâret'i hâlinde tarafına hitâben sâdır olan evâmirde elkabına Kâmil izâfesi müstefîz u şâyi‘dir.</span></p>
<h2><a name="bookmark584"></a><span class="font14" style="font-weight:bold;"><a name="bookmark3675"></a>Kudûm-i Sadrıa„zam be-Âsitâne-i sa„âdet</span></h2>
<p><a name="bookmark3676"></a><span class="font14"><a name="bookmark3677"></a>Müjde-i mühr-i Sadr-ı esbak, Mustafa Paşa'ya vusûl buldukda Haleb'den hareket ve işbu cumâdelâhırenin ikinci günü<a name="footnote1382"></a><sup><a href="#bookmark3678">1382</a></sup><sup></sup> Üsküdar'a gelüp, şiddet-i şitâ hasebiyle yemeklik ‘afv ve Şeyhulislâm Efendi'yle sandal-süvâr olarak ‘atebe-i ‘ulyâ-yı Şâhâne'ye vaz‘-ı cebîn-i darâ‘at eyledikde, ferve-i Vekâlet-i kübrâ ile dördüncü defa Sadru'l-vüzerâ olup, kapuyu teşrîf ve ‘umûm hıl‘atleriyle ashâb-ı menâsıbı taltîf eyledi.</span></p>
<h2><a name="bookmark585"></a><span class="font14" style="font-weight:bold;"><a name="bookmark3679"></a>Şurû„-i Sadrıa„zam be-umûr-i devlet</span></h2>
<p><span class="font14">Kapudân-ı deryâ olan Karabâgı Vezîr Süleymân Paşa, fenn-i deryâda mütefennin ise dahi ihtiyâr ü müsin olup, umûr-i Donanma-yı hümâyûn'u idârede ‘aczi zâhir ve zabt-ı haşerât-ı neferâtda kusûr-i zarûrîsi ma‘lûm-i Sadr-ı sa‘îdü'l-me‘âsir olmağla, mikdâr-ı vâfî ma‘îşet ile Rodos'da ikâmeti irâde ve bu mazmûnda tarafına emr-i celîlü'ş-şân firistâde olunup, Kâyim-makâm bulunan Vezîr Mehmed Paşa'ya Kapudanlık kürkü iksâ ve Sayda Vâlîsi ‘Azm-zâde Mehmed Paşa, Vâlî-yi Halebü'ş-şehbâ olup, Sayda, Eğriboz Mutasarrıfı el-Hâc Ahmed Paşa'ya i‘tâ olundu.</span></p>
<p><span class="font14">Kapudân-ı sâbıkın Kethudâsı ‘Ali sevâhil-i Bahr-i sefîd'e müstevlî olup, o havâlîde mütemekkin İslâm ve re‘âyâyı envâ‘-ı zulm ü cevr ile mütekeddir ve tecrîm ü tağrîm ile müte‘ellim ve mutazarrır eylediğinden, fevc fevc Âsitâne'ye gelüp, hâl-i pür-melâllerini inhâ ve birkaç def‘a rikâb-ı hümâyûna ref‘-i ruk‘a-i iştikâ etmeleriyle key-fiyyet bî-garaz kimselerden su‘âl ü teftîş olundukda, re‘âyânın sıdk-ı müdde‘âlarını te’yîd eylediklerinden merkumun kaydı görülüp, ser-i maktû‘u galtân-ı meydân-ı hızy ü hızlân kılındı.</span></p>
<p><span class="font14">Menâsıb-ı Devlet-i ‘aliyye birkaç âdeme inhisâr ile sâyir ricâl-i devlete ye‘s ü hirmân ve inkisâr-ı kulûb îrâsı hilâf-ı meşreb-i Sadr-ı cedîd olduğundan; </span><span class="font14" style="font-style:italic;">Utavvifü mâ utavvifü<a name="footnote1383"></a><sup><a href="#bookmark3680">1383</a></sup></span><span class="font14"><sup></sup> </span><span class="font14" style="font-style:italic;">sümme âtî ilâ beytin ka„îdetühü lekâ„in<a name="footnote1384"></a><sup><a href="#bookmark3681">1384</a></sup></span><span class="font14"><sup></sup> mefhûmuna mâ-sadak bulduğu Kâşif Mehmed Emîn </span><span class="font14" style="font-weight:bold;">[M1 231] </span><span class="font14">Efendi'yi Kethudâlık'dan ‘azl edüp, Recâ‘î Mehmed Efendi'yi Kethudâlığa intihâb ve ‘İvaz Paşa-zâde ‘Ali Bey'i Çavuş-başı ve Defterdâr-ı sâbık ‘Abdî Efendi'yi Re‘îsülküttâb eyledi.</span></p>
<p><span class="font14" style="font-weight:bold;">Belgrad'a </span><span class="font14">nizâm veren Vezîr ‘Abdî Paşa hakkında Belgrad muhâfazasında olan yamakların kârgüzârlarını mücerred tama‘a mebnî izâle ile: “Serhadd-i Pâdişâhî'nin kuvvet ü zahrını şikest ve ‘ırz-ı ocağı pest eyledi” deyü ocağlu beyninde güft-gû hâdis ve ferka‘a-i esâbi‘ makulesinden olan gürültü ile Vezâret'i ref‘ine bâ‘is olmuşlar idi. O makûle şedîdü'ş-şekîme ve Devlet-i ‘aliyye'nin maslahatına yarar Vezîr'in menkûb kalması revâ görülmeyüp, Vezâret'i ibkâ ve Karaman Eyâleti menşûru yed-i istihkakına i‘tâ olunup, selefi Vezîr Çelik Mehmed Paşa, Anadolu Eyâleti'yle kesb-i tefavvuk u i‘tilâ eyledi.</span></p>
<p><a name="bookmark3682"></a><span class="font14">Kethudây-ı sâbık Kâşif Mehmed Efendi, min külli'l-cihât manzûr ve ma‘zûlen hânesinde ikameti tab‘an menfûr-i Pâdişâh-vakûr olduğuna binâ‘en, evâyil-i receb-i şerîfde<a name="footnote1385"></a><sup><a href="#bookmark3683">1385</a></sup><sup></sup> Râkım Mehmed Efendi ‘azlinden Defterdârlık ile nâyil-i etemm-i sürûr oldu.</span></p>
<h2><a name="bookmark586"></a><span class="font14" style="font-weight:bold;"><a name="bookmark3684"></a>Fevt-i Vezîr Küçük Mustafa Paşa</span></h2>
<p><span class="font14">Müşârun ileyh halîle-i celîleleri ‘iffetlü Zeyneb Sultân hazretlerinin Serây-ı ‘âlîlerinde birkaç gün zânû-zede-i visâde-i bîmârî ve şa‘bânü'l-mu‘azzamın sekizinci günü<a name="footnote1386"></a><sup><a href="#bookmark3685">1386</a></sup><sup> </sup>müntakıl-i civâr-ı rahmet-i Kird-gârî olup, ‘uhdesinde olan Nişâncılık, Re‘îsülküttâb-ı sâbık Nu‘mân Efendi'ye tevcîh olundu. Müşârun ileyh Hudâvendigâr-ı esbak Sultân Ahmed Hân </span><span class="font14" style="font-style:italic;">subbet Oı^eyhıi şe’âbîb-ü<a name="footnote1387"></a><sup><a href="#bookmark3686">1387</a></sup></span><span class="font14"><sup></sup> </span><span class="font14" style="font-style:italic;">rahmeti'r-Rahmân<a name="footnote1388"></a><sup><a href="#bookmark3687">1388</a></sup></span><span class="font14"><sup></sup> hazretlerinin vüzerâsından olup, sinni-yi ‘ömrü sekseni mütecâviz idi. Sinek Mustafa Paşa şöhretiyle elsine-i ‘avâmda mezkûr olduğuna nazaran fevtine,</span></p>
<p><span class="font14">mâte'z-zübâb</span></p>
<p><span class="font14">(</span><span class="font4" style="font-weight:bold;">^LJJl ol«</span><span class="font14">)</span></p>
<p><span class="font14">târîh vâki‘ olması ittifâkıyyât-ı garibedendir. Maktûl İbrâhîm Paşa'nın hafîdi olup, o hengâmelerde tab‘ına sıklet ve ‘aklına cüz‘î hıffet ‘ârız olup, ‘ilâc-ı rûhânî ve devâ‘-i cismânî ile tashîh-i mizâc ve lüknet-i lisân ile mütekellim bir Vezîr-i sâhib-i imtizâc idi. Evâyil-i hâlinde nemâdâr bir mansıba nâyil olmayup, ekser İç-il ve Trabzon ve Van mansıblarıyla ‘ömrü güzerân olup, bir mahalden bir mahalle ‘azîmetinde dâyiresini zabt ü idâreden ‘âciz ve etbâ‘ının nehb ü garetlerinden fukarâ müşme‘izz idi. Evâhır-ı ‘ömründe refâh-ı hâl ve âsâyiş-i bâl ile ‘ömrü güzâr ve menâsıb-ı kesîrü'l-cedvâ ile kulûb-i emsâli dağdâr eyledi.</span></p>
<p><span class="font14">Şa‘bânü'l-mu‘azzamm on birinci günü<a name="footnote1389"></a><sup><a href="#bookmark3688">1389</a></sup><sup></sup> kısteyn mevâcibi ihrâc </span><span class="font14" style="font-weight:bold;">[M1 232] </span><span class="font14">olunup, eyâdî-yi emânetkârâna teslîm ve devr ‘akabinde Rikâbdâr Ağa vesâtatıyla şeref-resân-ı vürûd olan teşrîfât-ı seniyye kadr-ı Sadrıa‘zamî'yi tefhîm eyledi.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
</div><br clear="all">
<h2><a name="bookmark587"></a><span class="font14" style="font-weight:bold;"><a name="bookmark3689"></a>İhsân-ı Vezâret be-Mîr-i mîrân-ı Adana</span></h2>
<p><a name="bookmark3690"></a><span class="font14">Müteveffa Çeteci Vezîr ‘Abdullah Paşa'nın Kethudâsı Sâlih Ağa, rüşd ü reviyyet ile meşhûr ve Çeteci dâyiresini idâre ile müşârun ileyhin şânını mevfûr eylediği ma‘lûm-i evliyây-ı umûr olduğundan, Paşası vefâtından sonra zümre-i mîr-i mîrâna idhâl ve Adana Eyâleti ile makzıyyü'l-âmâl kılınmışidi. Sadrıa‘zam Adana'dan murûr eder iken hidmetinde kıyâm ve Vezâret ihsân olunması bâbında niyâz ü istirhâm etmiş idi. Hattâ Sadrıa‘zam: —Senin mukaddemâ sît ü şöhretin kemâle resîde ve Çeteci tedbîr-i dil-pezîrin ile beyne'l-vüzerâ memdûh ve serkeşîde olmuşiken, el-hâletü hâzihî elinden bir maslahat gelmez gibi Adana'da ikâmetin mûcib-i te‘accübdür” dedikde: “Belâ, mâd-de ‘aynî ile buyurduğunuz gibidir. Lâkin o mevsimlerde müstenidim Çeteci gibi ‘azîmü'ş-şân bir Vezîr olup, sît-ı bülendiyle hutûb-i ‘izâma iktihâm ve niçe müşkilât-ı umûra nizâm verir idim. Ancak şimdi mu‘în ü zahîrim olmadığından şâ‘irin:</span></p>
<p><span class="font14">Serâpâ cevherem çün tîg ammâ der keff-i gîtî Zi-men-kârî neyâyed harbe-i nâmerd râ mânem<sup>1</sup></span></p>
<p><span class="font14">mefhûmu mâ-sadak-ı hâlim oldu. ‘İ‘ânet ü himmet ile matlabım olan Vezâret'e nizâm verilür ise </span><span class="font14" style="font-weight:bold;">[mısrâ]„</span><span class="font14">:</span></p>
<p><span class="font14">Ben yine ol merd-i çâlâkım ki nâmım söylenür</span><span class="font14" style="font-style:italic;">,</span></p>
<p><a name="bookmark3691"></a><span class="font14">Hidmet-i devletde kusûr ve mütehammil-i ‘uhde-i ‘âcizânem olan umûrda irtikâbı fütur etmem” kelâmıyla mühür-zen-i leb-i sükût oldukda, bu mukaddime-i rikkat-engîzi kalb-i Sadâret-penâhîye te‘sîr ve Vezâret'le tebşîr etmişidi. Sadr-ı müşârun ileyh Âsitâne'ye vürûdunda rüşd ü reviyyetini ‘arz-ı ‘âlem-i bâlâ ve Vezâret'le çırâğ ve ihyâ eylediğinden gayri Cidde mansıbı ile dahi kadrini i‘lâ eyledi.</span></p>
<h2><a name="bookmark588"></a><span class="font14" style="font-weight:bold;"><a name="bookmark3692"></a>Ba„zı havâdisât</span></h2>
<p><a name="bookmark3693"></a><span class="font14">Burusa Kadısı olan ‘Âtıf-zâde'nin, şem‘-i hayâtı püf-kerde-i dehen-i ecel ve Hayâtî-zâde Efendi, mansıbı ile mübeccel oldu. Topçu-başı Mustafa Ağa ma‘zûl ve Kethudâ Mehmed Ağa yerine mevsûl olup, Eflak Voyvodası dahi bu esnâda rû-be-râh-ı dereke-i esfel ve yerine İstefân [Stefan] Voyvoda mübeddel oldu.</span></p>
<h2><a name="bookmark589"></a><span class="font14" style="font-weight:bold;"><a name="bookmark3694"></a>İtmâm-ı Câmi„-i Lâleli</span></h2>
<p><span class="font14">İbtigây-ı merzât-ı Hudâ zımnında taraf-ı hümâyûndan binâ olunan câmi‘-i şerîf ve ma‘bed-i latîf üç seneye karîb zemânde destyârî-yi himem-i me‘mûrân ve çîre-destî-yi bennâyân-ı zemân ile hayyiz-i hıtâma resân olup, </span><span class="font14" style="font-weight:bold;">[M1 233] </span><span class="font14">Sadrıa‘zam ve Şeyhulislâm ve Yeniçeri Ağası ve sâyir mütehayyizân-ı Devlet-i ebed-kıyâm câmi‘-i mezkûrda sâlât-ı subhu edâ ve altıncı mübârek cum‘a günü Şehinşâh-ı cihân-ârâ dahi hîresâz-ı a‘yün-i erbâb-ı temâşâ olan âlây-ı vâlâ ile câmi‘-i şerîfe sâye-endâz-ı i‘tilâ ve salât-ı cum‘ayı ba‘de'l-edâ Sadrıa‘zam ve Şeyhulislâm ve sudûr-i kirâma birer ferve-i girân-behâ iksâ ve sâyir mevâlî-yi ‘izâm ve meşâyih-i zevi'l-ihtirâma ‘alâ kadr-i merâtibihim ilbâs-ı hila‘-ı fâhire ve ba‘zılarına nukud-i vâfire in‘âm ve yine alay ile Serây-ı ‘âlîlerine hirâm buyurdular.</span></p>
<p><a name="bookmark3695"></a><span class="font14">Câmi‘-i mezkûrun evkaf ve müsekkafâtı ber-vech-i ekmel tertîb ü tanzîm ve vezâyif ü revâtıbı bâliğan mâ-belağ erbâbına taksîm olunup, hademesi dahi intihâb ve her nev‘in mümtâz ve müştehiri istishâb olunup, bu cihetler ile mahsûd-i cevâmi‘-i eslâf-ı güzîn ve mağbût-i me‘âbid-i selâtîn-i pîşîn olduğundan başka, derûn-i meyme-net-meşhûnu mehbit-ı envâr-ı füyûzât-ı Sübhâniyye ve sâha-i meymenet-mesâhası mev-rid-i vüfûd-i tecelliyât-ı Samedâniyye olup, a‘mide-i refî‘u'l-bünyânı ‘amûd-i subh-i sâdıka ‘adîl ve kubbe-i zer-nigâr-ı mu‘allâ-revâkı künbed-i çarh-ı nilgûne mesîl olup, ruhâm tâkatı âyine gibi mücellâ ve sütûn-i zevâyâsı kalb-i pârsâ gibi musaffâ, kanâdîl-i zıyâ-bahşâsı pervîn-i feleke berâber ve şemse-i zerrîn-nakşı kurs-i hurşîde hemser olduğu ma‘lûm-i erbâb-ı istidlâl ü nazardır. Hâsılı câmi‘-i mezkûr cemî‘-i eczâ vü müştemilâtıyla bî-kusûr bünyâd olunup, Şehriyâr-ı vâlâ-nijâd hak budur ki, yevm-i me‘âd içün i‘dâd-ı zâd buyurup, sahîfe-i hasenâtı mâ-lâ-mâl ecr-i cemîl ve cerâyid-i a‘mâli ser-şâd-ı<a name="footnote1390"></a><sup><a href="#bookmark3696">1390</a></sup><sup></sup> sevâb-ı cezîl olduğu zâhirdir.</span></p>
<h2><a name="bookmark590"></a><span class="font14" style="font-weight:bold;"><a name="bookmark3697"></a>İhsân-ı Vezâret be-Mîrahûr-i Evvel</span></h2>
<p><a name="bookmark3698"></a><span class="font14">Büyük Mîrahûr olan es-Seyyid Ahmed Ağa'da liyâkat ü isti‘dâd mahsûs olduğuna binâ‘en, şehr-i ramazânü'l-mübârekin yirminci günü<a name="footnote1391"></a><sup><a href="#bookmark3699">1391</a></sup><sup></sup> Selânik Sancağı'yla ihrâz-ı rütbe-i Vezâret ve Büyük Mîrahûrluk ile ‘İvaz Paşa-zâde Halîl Bey, tecdîd kabâ-yı rifat eyledi.</span></p>
<h2><a name="bookmark591"></a><span class="font14" style="font-weight:bold;"><a name="bookmark3700"></a>Vefât-ı Mihrmâh Sultân</span></h2>
<p><a name="bookmark3701"></a><span class="font14">Benât-ı kirâm-ı hazret-i Şehinşâhî'den Mihrmâh Sultân henüz şîr-hâre ve pâ-beste-i gehvâre iken, târîh-i mezkûrda hırâmân-ı ravza-i cinân ve Lâleli türbesinde hemşîreleri Hibetullâh Sultân kurbunda nihüfte-i hâk-i ‘ıtr-efşân oldu.</span></p>
<h2><a name="bookmark592"></a><span class="font14" style="font-weight:bold;"><a name="bookmark3702"></a>Katl-i Mutasarrıf-ı Yanya ve vürûd-i ru’ûs-i eşkıyâ ez-cânib-i Çapar-zâde</span></h2>
<p><span class="font14">Yanya Mutasarrıfı Mîr-i mîrân Selmân Paşa'nın şükâtı rikâb-ı müstetâbı ta‘cîz ve tenbîh ü te‘kîdden hisse-mend olmayup, ser-i felâket-zedesine havâle-i tîg-i </span><span class="font14" style="font-weight:bold;">[M1 234] </span><span class="font14">sertîz ve mevzû‘-i nazargâh-ı zelîl ü ‘azîz kılındı. Anadolu taraflarında geşt ü güzâr ile fukarâyı ızrâr eden evbâş-ı levendâtın sergerdeleri Kadı-oğlu nâm kimse ma‘iyyetinde olan eclâf ile Niğde taraflarını tâht ü târâc eylediğini Çapar-zâde Ahmed Paşa tashîh ile <a name="bookmark3703"></a>ılgar ve zikr olunan eşrârı basup, yüz altmış mikdârını îsâl-i dereke-i nâr ve bakıyyetü's-süyûfu Karaman Eyâleti tarafına firâr eylediklerini iş‘âr etmekle, Karaman Vâlîsi Vezîr ‘Abdî Paşa'ya istîsâlleriyçün hükm-i cihan-mutâ‘ ısdâr olundu.</span></p>
<h2><a name="bookmark593"></a><span class="font14" style="font-weight:bold;"><a name="bookmark3704"></a>Tebrîk-i „Îd-i Fıtr ve vuku„-i tevcîhât</span></h2>
<p><span class="font14">Kânûn-i Devlet-i ebed-müddet üzere leyletü'l-‘îd cümle<a name="footnote1392"></a><sup><a href="#bookmark3705">1392</a></sup><sup></sup> erkân-ı devlet, takbîl-i dâmen-i Pâdişâhî ile ‘îd-i ber-bâlâ-yı ‘îd eylediler.</span></p>
<p><span class="font14">Şevvâlin altıncı günü<a name="footnote1393"></a><sup><a href="#bookmark3706">1393</a></sup><sup></sup> tevcîhât vukû‘ bulup, ricâl-i bâb ve defterdârân ve TevkTî ve Defter Emîni ibka olunup, Büyük Tezkirecilik, Nâyilî Paşa birâderi Vahdetî Ebûbe-kir Efendi'ye ve Küçük Tezkirecilik, Penâh Süleymân Efendi'ye ve Rûznâmçe-i Evvel, Râkım Efendi'ye ve Baş-muhâsebe, Sârım Efendi'ye tevcîh olundu. Şehir ve Tersâne ve Darb-hâne mutasarrıflarına ibka ve Matbah Emâneti, Ağa-zâde Hüseyin Ağa'ya ve Arpa Emâneti, Subhî Efendi'ye; Anadolu, Elmâs Paşa-zâde'ye; Süvârî, ‘Âkif Bey'e; Muhâse-be-i Haremeyn, Benli-zâde'ye; Yeniçeri Kitâbeti, Defterdâr-ı sâbık İbrâhîm Efendi'ye; Sipâh Kitâbeti, Dervîş Efendi'ye; Silahdâr Kitâbeti, ‘Ârif Süleymân Bey'e; Cizye Muhâsebesi, Çukadar Ağalık'dan muhrec Hâfız Ahmed Efendi'ye; Mevküfât, Yâzıcı-yı sâbık ‘Abdullah Efendi'ye tevcîh ve Mâliyye, Merâkı Hüseyin Efendi'ye ibka ve sâyir menâsıb dahi erbâbına tevcîh olunup, mansıbdan me‘yûs olanlara dahi ‘alâ tefâvüt-i merâtibihim nukûd i‘tâ olundu.</span></p>
<p><a name="bookmark3707"></a><span class="font14">Yevm-i mezkûrda vüzerây-ı ‘izâm tevcîhâtı dahi vukû‘ bulup, sâbıka Bosna Vâlîsi, Muhsin-zâde Vezîr Mehmed Paşa'ya Rumeli Eyâleti ve selefi Vezîr ‘Ali Paşa'ya, Bosna Eyâleti; Mîr-i mîrândan Receb Paşa'ya, rütbe-i Vezâret'le Özi Eyâleti; Silahdâr Hamza Paşa'ya, Vidin Muhâfazası; Köprülü-zâde Vezîr el-Hâc Ahmed Paşa'ya, Bender Muhâfazası tevcîh ve sâyir eyâlât ü elviye dahi vüzerây-ı ‘izâm ve mîr-i mîrân-ı kirâma tevcîh ü ibka olundu.</span></p>
<h2><a name="bookmark594"></a><span class="font14" style="font-weight:bold;"><a name="bookmark3708"></a>Guluvv-i ehl-i Bağdâd be-Vâlî-yi Vilâyet Vezîr „Ali Paşa ve telef-şüden-i ân Vezîr-i sütûde-tedbîr</span></h2>
<p><span class="font14">Basra Mütesellimi iken tefâsil-i ahvâl-i sâbıkasına vuküf-i tâmmı olan Sadr-ı es-bak müteveffâ Râgıb Paşa, sevk ü ta‘rifiyle Bağdâd ve Basra'ya Vâlî nasb olunan ‘Ali Paşa, Bağdâd'a dâhil olup, henüz tarafından nîk ü bed bir hâlet zuhûr etmemişiken, Vâlî-yi sâbık müteveffâ Süleymân Paşa'nın </span><span class="font14" style="font-weight:bold;">[M1 235] </span><span class="font14">kethudâlığını etmiş birkaç nefer ehl-i fesâd, kemâl-i hasedlerinden fitneye isti‘dâd verüp, Bağdâd yamaklarını itmâ‘ ve sâyir kâr-güzârlarına ismâ‘-ı suver-i intifâ‘ etmişler idi. Sebük-magzân-ı memleketden vâfir eşhâs içkal‘ayı zabt ve hâh u nâ-hâh ‘Ali Paşa'yı Bağdâd'dan ihrâc etmişler idi. Müşârun ileyh dahi Şatt'ın öte giçesini hayme-gâh ve mecma‘-ı cünd ü sipâh edüp, bizzât letâyifü'l-hiyele iştigal ve zevâlini taleb eden zorbaların ekserîsini firîfte-i nukûd ü emvâl eyleyüp, fi'l-hâl tarafına mümâyele ile serkeşân-ı Bağdâd'ı iskât ü ilzâm ve seb-kat eden efâl-i câhilânelerinden isti‘fâ ile Bağdâd'a duhûlünü istirhâm eylediler. Müşârun ileyh birkaç günden sonra ‘azîm alay ile tekrâr Bağdâd'a duhûl ve ‘acele iktizâ etmez iken yamakan ve yeniçeriyânın kazıyyede medhali olanlarını birer birer i‘dâma meşgul olduğunu mârru'z-zikr kethudâlar ihsâs ve havf-i cân ile tekrâr bünyâd-ı fitneye vaz‘-ı esâs eylediler. Şöyle ki, bir mahalle müctemi‘ olup, biribiriyle ‘ahd ü peymân ve mâl ü cânlarına zarar gelmemek üzere ‘Ömer Kethudâ'nın Vezâreti'ne sa‘y edeceklerini te‘ahhüd edüp, mûmâ ileyh dahi o makule gadre iktihâm etmeyeceği ‘ahdini mü‘ekked bi'l-eymân edüp, biribirinden hilf ü yemîn ile emîn oldukdan sonra hufyeten ehâlîye irsâl-i haber ve: “Vâlîmizin bize ve size niyyeti mahz-ı şer ve vaktiyle çâresine bakılmamak cümleye zarardır” deyü kâr-ı güzârân-ı beldeyi igrâ ve garaz-ı cibillîlerini icrâ eylediler. Kelimât-ı muzahrafaları fitne-cûyân-ı Bağdâd'a te‘sîr ve der-ân-sâ‘at: </span><span class="font14" style="font-style:italic;">“En-nefîr en-nefîr<a name="footnote1394"></a><sup><a href="#bookmark3709">1394</a></sup></span><span class="font14"><sup></sup>” velvelesi ‘âlemgîr olarak içkal‘a ve ittısâlinde olan meydân lebrîz-i âdemiyân olup, serâyına toplar havâle ve meşâri‘ u turuk seddiyle vaz‘-ı esâs-ı mukatele eylediklerini ‘Ali Paşa tahkik ve her ne kadar nush u pend etdiyse miyâneleri tevfîk olunamayup, dâyiresi halkını dahi a‘dâsı tefrîk etmeleriyle sedd-i turuk u ebvâb sebebi ile hâric-i memlekete ayak basamayup, nâ-çâr hey‘et-i mütenekkire ile serâyından hurûc ve bir hâneye vulûc edüp, birkaç gün ihtifâ ve ehâlî dahi etrâf ü eknâfı cust-cûdan hâlî olmayup, bilâhare pinhân olduğu hâneyi basup, müşârun ileyhi ahz ve kal‘a-bend etdik-den sonra katline ictirâ eylediler. Galeyân-ı dîg-i fitneye ‘illet olanlar Dârü'n-nedve'ye cem‘ olup, enbân-ı fesâda mürâca‘at ve gûnâ-gûn tezvîrât ihtirâ‘ına mübâşeret ve ni-hâyet meşveretleri mefkud; müşârun ileyh tâyife-i A‘câm ile muhâbere ve Bağdâd'ı vermek sûretini müşâvere etdiği ma‘lûm olup, mukaddemce devlete haber irsâlinde </span><span class="font14" style="font-weight:bold;">[M1 236] </span><span class="font14">maslahat fevtiyle bir bâdire-i kahire zuhûru meczûm olduğundan, ol vechile kaydı görülüp, ‘Ömer Kethudâ reşîd ve sâdık ve her hareketi irâde-i devlete muvâfık ve taşra vüzerâsı zabt-ı Bağdâd'dan ‘âciz olmak haysiyyeti ile Ağa-yı mûmâ ileyhe Vezâret verilmesi cümlenin re‘y ü istısvâbına mutâbıkdır” deyü müzevver ve masnû‘ ‘arz u mahzarları vâsıl-ı Âsitâne-i sa‘âdet olup, iltizâm-ı muktezeyât-ı vakt ü hâl ile Bağdâd ve Basra menşûru ‘Ömer Kethudâ ismine tasrîh ve o tarafa berîd-i beşâret tesrîh olundu. Müteveffây-ı müşârun ileyh ‘âkil u reşîd ve ahkâm-ı şecâ‘at rûznâme-i hâlinde zâhir u bedîd sahâ<a name="footnote1395"></a><sup><a href="#bookmark3710">1395</a></sup><sup></sup> vü cevâd tavîlü'n-necâd kesîru'r-remâd bir Vezîr-i pür-isti‘dâd idi. ‘Azv olunan cürm-i nâ-kerdeden beriyyü'z-zimme ve hayâtda olsa Devlet-i ‘aliyye'nin işine yarar bir düstûr-i ‘âliyyü'l-himme idi.</span></p>
<h2><a name="bookmark595"></a><span class="font14" style="font-weight:bold;"><a name="bookmark3711"></a>Namzed-şüden-i Şâh Sultân be-Sadrıa„zam</span></h2>
<p><a name="bookmark3712"></a><span class="font14"><a name="bookmark3713"></a>Şehriyâr-ı kerem-mu‘tâd, Sadrıa‘zam'ı dâmâd ve şeref-i sıhrıyyet ile dilşâd etmek niyyet-i hâlisânesinde olduklarına binâ’en, şevvâlin yirmi ikinci günü<a name="footnote1396"></a><sup><a href="#bookmark3714">1396</a></sup><sup></sup> ‘ismetlü Şâh Sultân-ı ‘aliyyetü'ş-şân hazretlerini müşârun ileyhe nâmzed buyurup, taraf-ı Sadâret-penâhî'den lâzım gelen nişân takımı ki, cevâhir-i girân-behâ ve nevâdir-i dünyâdan ‘ibâret idi. Nahl-i semîn ve ezhâr-ı rengîn ve şekerlemeden masnû‘ eşkâl-i dil-nişîn ile vezîr ağaları dest-ârây-ı i‘zâz olarak Serây-ı hümâyûn'a îsâl eyleyüp, Dârü's-sa‘âde Ağası huzûrunda Sadrıa‘zam Kethudâsı telebbüs-i ferve-i semmûr ile mübeccel ve sâyir erbâb-ı alay dahi hila‘-ı fâhire ile nâyil-i fahr-ı ecel oldular.</span></p>
<h2><a name="bookmark596"></a><span class="font14" style="font-weight:bold;"><a name="bookmark3715"></a>Havâdisât-ı müteferrika</span></h2>
<p><span class="font14">Haleb kadısı Seyyid Ahmed Efendi-zâde ehâlî ile geçinemeyüp, hırs u tama‘ına dâyir o tarafdan ‘arz u mahzar vârid olmağla, li-ecli't-te‘dîb Konya'ya nefy ü tagrîb olundu.</span></p>
<p><span class="font14">Baş-muhâsebeci Hâşim ‘Ali Bey, Edirne'de zelzeleden müşrif-i harâb olan Üç Şe-refeli Câmi‘i'nin binâsına ta‘yîn olunmuşidi. Fi‘linde rehâvet ve dâd ü sitedinde izhâr-ı şübhe vü raybet eyleyecek ba‘zı hâlet vuku‘undan, me’mûriyyeti Edirne sükkânından Süleymân Paşa dâmâdına tahvîl ve kendüsü Edirne'de ikamet etmek üzere tarafına hitâben ısdâr-ı emr-i celîl kılındı.</span></p>
<p><span class="font14" style="font-weight:bold;">Pâye-i </span><span class="font14">Kudüs ile ‘ulemânın ser-efrâzı ve ‘ilm ü fazlda sânî-yi Râzî olan Torun Mehmed Efendi, Mısr-ı Kahire Kazâsı'yla mükerrem ve Şâfi‘î Seyyid Mehmed Efendi, Şâm-ı cennet-meşâmm Kazâsı'yla tenaşşuk-i nesîm-i İrem ve Mekkî Efendi, Selânik Kazâsı'yla muhterem oldu.</span></p>
<p><span class="font14">Bir müddetden berü Kazâ-yı vesî‘u'l-ercây-ı Anadolu'da ferîk-ı dalâlet-tarîk evbâş ile kat‘-ı tarîk ve fukarâ vü zu‘âfânın câme-i âsâyiş ü râhatlarını </span><span class="font14" style="font-weight:bold;">[M1 237] </span><span class="font14">temzîk eden Kadı-oğlu, Çapar-zâde sadmesinden hezîmet ve firâr ile Konya Eyâleti'ne doğru râyet-keş-i idbâr olmuşidi. Karaman Vâlîsi Vezîr ‘Abdî Paşa, merkumun üzerine varup, cüz’î muhârebeden sonra cem‘iyyetini perîşân ve hazele-i mezkûre dahi üftân ü hîzân Kızı-lırmak'dan güzerân olur iken, bir mikdârı garîk-ı nehr-i sâyil ve bir mikdârı sâhil-i selâmete vâsıl olup, Aşkar Ovası'na henüz nâzil olmuşlar iken, Sivas Vâlîsi Vezîr Fey-zullah Paşa yetişüp, tarafeyn biribirinden haberdâr olarak tarh-ı encümen-i kâr-zâr ve i‘mâl-i seyf-i betâr ve rumh-i hatâr ile niçeler terk-i serv zahmdâr olup, nesîm-i zafer Paşa-yı nâmver tarafında vezân ve levendler müteferrik u perîşân olup, Kadı-oğlu ve otuz kadar bölükbaşılar meydân-ı ma‘rekede maktûl ve ru‘ûs-i maktû‘aları Âsitâne-i sa‘âdet'e müşârun ileyh tarafından mevsûl olup, eşkıyây-ı merkumenin müdebbirleri olan nâ-halef telef ve gayile-i mezkûre fazl-ı Hak ile bertaraf oldu.</span></p>
<p><a name="bookmark3716"></a><span class="font14">Deryây-ı şecâ‘atin nehengi ve Rüstem-i destânın hemrengi olan Ca‘fer Bey, saydı a‘dâ zımnında geşt-i deryâ eder iken, Maltalu'nun sagırce bir gemisine tesâdüf edüp, bilâ-emân teshîr ve derûnunda bulunan on nefer cengçilerini beste-i zencîr eyleyüp, Âsitâne-i sa‘âdet'e îsâl ve hidmeti makbûl-i Şehriyâr-ı deryâ-nevâl olduğundan, huzûr-i Sadru's-sudûrda bir sevb-i ferve-i kâkum ve beş bin guruş ‘atıyye ve zamm-ı sâlyâne ile münşerihu'l-bâl oldu.</span></p>
<h2><a name="bookmark597"></a><span class="font14" style="font-weight:bold;"><a name="bookmark3717"></a>„Akd-i Sâliha Sultân be-Kapudan Paşa</span></h2>
<p><a name="bookmark3718"></a><span class="font14">İklîletü'l-muhsanât, tâcü'l-mestûrât ‘iffetlü Sâliha Sultân ‘aliyyetü'ş-şânın Ka-pudân-ı deryâ Vezîr Mehmed Paşa'ya ‘akd ü tezvîci murâd-ı hümâyûn olduğuna binâ‘en, zilka‘denin sekizinci günü<a name="footnote1397"></a><sup><a href="#bookmark3719">1397</a></sup><sup></sup> Şeyhulislâm ve Dârü's-sa‘âde Ağası ve sâyir vü-cûdları lâzım olan zevât Serây-ı Sultânî'ye varup, mihr-i mu‘ayyen ile itmâm-ı emr-i nikâh ve icrây-ı sünnet-i </span><span class="font14" style="font-style:italic;">hayrun men tale‘a ‘alyhi's-sabâh<a name="footnote1398"></a><sup><a href="#bookmark3720">1398</a></sup></span><span class="font14"><sup></sup> kılınup, ‘akıb-i ‘akidde tarafeynden lâzım gelen rüsûmât-ı ‘âdiye îfâ ve vâcibât-ı kânûniyye edâ olundu.</span></p>
<h2><a name="bookmark598"></a><span class="font14" style="font-weight:bold;"><a name="bookmark3721"></a>İhrâc-ı donanma ve ba„zı vukû‘ât</span></h2>
<p><span class="font14">Sevâhil-i Bahr-i sefîdi muhâfaza içün beher sâl Kapudan Paşa bulunanların mevsim hulûlünde hareketleri mu‘tâd olduğuna binâ’en, şehr-i merkum evâhırında<a name="footnote1399"></a><sup><a href="#bookmark3722">1399</a></sup><sup></sup> Kapu-dan Paşa Donanma-yı hümâyûn ile Bahr-i sefîd'e şirâ‘-güşâ oldu.</span></p>
<p><span class="font14" style="font-weight:bold;">Topçu-başı</span><span class="font14">-yı sâbık Emîn Ağa, gâlibâ Ağalığ'a talebkâr ve ‘ameli [ol] vakt-i ağasına âşikâr oldukda evvelce davranup, merkumu Burusa'ya nefy etdirmekle, tahsîl-i sükûn ve def‘-i halecân-ı derûn eyledi. </span><span class="font14" style="font-weight:bold;">[M1 238]</span><span class="font14">.</span></p>
<p><span class="font14" style="font-weight:bold;">Mehmed Emîn </span><span class="font14">Ağa-zâde Sâdık Ağa, birkaç gün haste ve mebnây-ı/mînây-ı vücûdu seng-i ecel ile şikeste oldu. Târîh-i mezkûrda Yeniçeri Ağası dahi mansıbdan, dûr ve yeriyle Kul Kethudâsı mesrûr oldu. Zilhiccenin onuncu gicesi<a name="footnote1400"></a><sup><a href="#bookmark3723">1400</a></sup><sup></sup> ‘umûmen erkân-ı devlet Serây-ı hümâyûnda kadeh- zened-i cem‘iyyet eyleyüp, subh-i sâdık nümâyân oldukda, Hakân-ı ferhunde-baht zînet-bahş-ı taht olup, a‘yân-ı saltanat ‘alâ ihtilâf-i ta-bakâtihim takbîl-i dâmen ve zeyl-i Şâhâne'leriyle iktisâb-ı sermâye-i behcet eylediler.</span></p>
<p><a name="bookmark3724"></a><span class="font15" style="font-weight:bold;">VEKÂYİ„ SENE SEMÂN VE SEB„ÎN VE Mİ’ETE VE ELF</span></p>
<h2><a name="bookmark600"></a><span class="font14" style="font-weight:bold;"><a name="bookmark3725"></a>Sefîr-şüden-i Dervîş Efendi be-cânib-i Moskov</span></h2>
<p><a name="bookmark3726"></a><span class="font14"><a name="bookmark3727"></a>Nemçe Hersekleri'nden birinin duhteri olan Katerina, Moskov împaratoru'na va-rup, kefere memleketlerinde nisvânın zükûra<a name="footnote1401"></a><sup><a href="#bookmark3728">1401</a></sup><sup></sup> galebesi emr-i tabî‘i olduğuna binâ’en, giderek mesfûrede nüfûz hâsıl ve împarator'a galebesi derece-i kemâle vâsıl olup, bu mahkûmiyet-i mutlaka i‘tibârını selb ve zevcesi mesfûreye îcâb-ı kuvve-i kalb edüp, împaratorluk buhârı dimağına su‘ûd ve Moskovlu'yu zevcinden tebrîd ü tevşîh ile izhârı huküd edüp, Moskovlu'nun ru‘esây-ı askerîsi merkümeye pâ-beste-i meyl ü tevâd ve ba‘zı ‘uhûd ile zevcini i‘dâm ve kendüsünü împarator etmeğe safka-zen-i ittihâd olmalarıyla, yine hem-hâki olanlardan Orloflar cümleden evvel nâr-ı fitneyi iş‘âl<a name="footnote1402"></a><sup><a href="#bookmark3729">1402</a></sup><sup></sup> ve împara-tor'u i‘dâm ü istîsâl ve mesfûreyi împaratorluk mastabesine ik‘âd ile fi'l-hâl def‘-i şûriş ü ihtilâl eyledikleri ahbârı, tafsîl-i hâlden ‘ârî mefhûm ile resmen Der-i devlet-medâr'a inhâ ve ‘âdet-i kadîmeye ri‘âyeten bir elçi irsâli istid‘â olunmuş idi. Teceddüd-i nevbet-i hükümet hilâlinde mülûk-i Nasârâ'ya ta‘yîn-i sefîr kanûn-i Devlet-i ebed-masîr olduğuna binâ’en, sâl-i mezkûr evâ’ilinde<a name="footnote1403"></a><sup><a href="#bookmark3730">1403</a></sup><sup></sup> Sipâh Kâtibi bulunan Dervîş Efendi, Orta Elçilik ile ta‘yîn olunup, levâzımâtı taraf-ı mîrîden tanzîm ü tertîb ve birkaç günden sonra o tarafa tesrîb olundu.</span></p>
<h2><a name="bookmark601"></a><span class="font14" style="font-weight:bold;"><a name="bookmark3731"></a>Zikr-i hitân-ı mehâdîm-i Âsafî</span></h2>
<p><span class="font14">Sadrıa‘zam ve bedr-i efhamın mahdûmları bülûg-i rüşde karîb ve henüz hilye-i sünnet ile ârâste olmadıkları mesmû‘-i Şehriyâr-ı hıredmend-i erîb olup, sûr-i hitâna şurû‘ olunmak husûsu taraf-ı Sadâret-penâhî'ye işrâb ve emr-i hümâyûna imtisâlen teh-niye-i levâzım ü esbâb olunup, muharremü'l-harâmda tertîb-i ziyâfet ve erkân-ı devlet nevbet be-nevbet Bâb-ı ‘âlî'ye da‘vet olunup, çengi ve sâyir sâzende vü bâzendeye ruhsat ve herkes san‘atını icrâ ile kulûb-i nâsa ilkay-ı hizzet </span><span class="font14" style="font-weight:bold;">[M1 239] </span><span class="font14">ü ferhat eylediler. Ziyâfet ve sûr kemâle resîde ve bir vakt-i sa‘idde mehâdîm-i müşârun ileyhin hadd-i mesnûn üzere kalem-i nev-demîdeleri berîde kılındığından başka, etfâl-i fukarâdan vâfi-ri istishâb ve iksây-ı esvâb ile sûr-i hitâna idhâl ve ferdâsı Şehriyâr-ı hamîdü'l-hısâl mü-cerred tehniye-i hitân zımnında Sadrıa‘zam tarafına Kapu Ağası vesâtatıyla bol yenli bir sevb-i semmûr ve müzeyyen bir re‘s esb ve bârgîr ve zî-kıymet bir elmas hâtem irsâl ve ser-i iftihârını küngüre-i târem-i a‘lâya îsâl buyurdular.</span></p>
<h2><a name="bookmark602"></a><span class="font14" style="font-weight:bold;"><a name="bookmark3732"></a>Ba„zı havâdis</span></h2>
<p><a name="bookmark3733"></a><span class="font14">Muharremin on altıncı sülesâ günü<a name="footnote1404"></a><sup><a href="#bookmark3734">1404</a></sup><sup></sup> sunûf-i ‘asâkir-i zafer-me’âsirin bir kıst mevâcibleri ihrâc olunup, kabzına me’mûrlara teslîm ve ‘akabinde rüsûmât-ı mukannene icrâ vü tetmîm olundu.</span></p>
<p><span class="font14">Cığala-zâde serâyı ittısâlinde nevbâve-i hadîka-i saltanat olan kerîmeteyn-i Şe-hinşâhî'ye binâ olunan Çifte-serâylar Şehr-i mezkûrda resm-i evfak ve ahsen-i nesak üzere hıtâm-pezîr ve her biri reşk-fermây-ı Havernak u Sedîr oldu.</span></p>
<p><span class="font14">Zîb-ârây-ı mesned-i Anadolu olan Nâfiz Efendi, itmâm-ı müddet-i mu‘tâde edüp, Sadâret-i mezkûre ile Muhsin-zâde'nin gonçe-i emeli küşâde kılındı.</span></p>
<p><span class="font14">Karaman Vâlîsi Vezîr ‘Abdî Paşa, ‘azl ve Kilis ve A‘zâz sancaklarına nakl olunup, Adana ilhâkıyla Karaman Eyâleti, Vezîr Çelik Mehmed Paşa'ya ihsân ve ‘uhdesinde olan Anadolu Eyâleti'yle Silahdâr Mehmed Paşa cezlân ve Aydın Sancağı'yla, Adana Vâlîsi Gü l Ahmed Paşa-zâde Vezîr el-Hâc ‘Ali Paşa, gül-i nev-şüküfte gibi handân ve bu mazmûnda cümlesine ısdâr-ı fermân olundu.</span></p>
<p><a name="bookmark3735"></a><span class="font14" style="font-weight:bold;">Sâbıkâ </span><span class="font14">Mısır Kadısı Ni‘met Efendi, Mekke-i mükerreme Kazâsı'yla dilsîr-i ni‘met ve Edirne'den ma‘zûl Arslan-zâde Mustafa Efendi, Medîne-i münevvere Kazâsı'yla nah-cîr-rubâ-yı sa‘âdet oldu. Kilîsî Hüseyin Efendi, hilye-i ‘ilm ile pîrâste ve nazar-ı ‘âtıfete şâyeste olduğuna binâ‘en, Medîne-i münevvere Pâyesi'yle i‘zâz ve Nâşid Mehmed Efendi, Üsküdar ve Tokadî Mustafa Efendi, Yenişehir ve Es‘ad Efendi dâmâdı Dervîş Efendi, İzmir ve Samakovlu Hasan Efendi, Kuds-i şerîf kazâlarıyla mümtâz kılındılar.</span></p>
<p><span class="font14" style="font-weight:bold;">„Avdet-i Resmî Ahmed Efendi eçşefâret-i Prusya</span></p>
<p><a name="bookmark3736"></a><span class="font14">Fazl ü hüneri şöhretgîr olan Resmî Ahmed Efendi bundan akdem Prusya'ya sefîr olmuşidi. İtmâm-ı hidmet ile vâsıl-ı Âsitâne-i sa‘âdet olup, iyâb ü zehâbında mesmû‘ât ve tahkikatını sahîfe-zîb-i tahrîr ve ‘arz-ı südde-i Pâdişâh-ı İskender-mesîr eyledi.</span></p>
<h2><a name="bookmark604"></a><span class="font14" style="font-weight:bold;"><a name="bookmark3737"></a>Sûret-i takrîr</span></h2>
<p><span class="font14">Takrîr-i kemterîn-i bendegân-ı dîvân-ı Sâmî el-Hâc Ahmed Resmî budur ki, bilâd-ı şimâliyye-i garbiyyeden Çermanya ve Alamanya memleketi dâhilinde fi‘l-asl Saksonya Eyâleti'nden </span><span class="font14" style="font-weight:bold;">[M1 240] </span><span class="font14">ma‘dûd olan Brandeburg Sancağı'na elektörlük nişânı ve Rusya ile Leh memleketlerine mücâvir ve muhtelit Prusya nâhiyesine Krallık ‘unvânıy-la mutasarrıf olan Frederikos<sup>2</sup> câ-nişîn-i peder olduğu yüz elli üç târîhinden<sup>3</sup> berü tevsî‘-</span></p>
<p><span class="font12">16 Muharrem 1178 = 16 Temmuz 1764 Salı.</span></p>
<p><span class="font12">Frederick II (1712-1786) 1740-1786 yılları arasında Prusya Kralı olan ve —The Great” lakabı ile meşhûrdur; bk. Stephan Skalweit, —Frederick II”, </span><span class="font12" style="font-style:italic;">Encylopedia Britannica,</span><span class="font12"> Newyork 1972, IX, 829831.</span></p>
<p><span class="font14">i dâ'ire-i diyâr ve terfî‘-i menâr-ı i‘tibâr niyyetine kendünün metbû‘u makamında olan Nemçe Çâsârı ve Roma İmparatoru ile ceng ü peykârdan hâlî olmayup, bilâhare Françe ve Moskov devletleri Çâsâr-ı mezkûre mu‘âvenetde yek-dil ve cânibdâr olmuşlar iken, Kral-ı mûmâ ileyh meydân-ı vegada ızhâr-ı sebât ü karâr ve akrân ü emsâli miyânında gerçi kesb-i iştihâr eyledi. Ammâ ber-vech-i muharrer kendünün metbû‘ u mültecâsı olan kimesneye husûmet ve musâdemet dağdağasına düşen sipehsâlâr-ı gîr û dâr has-mından büyük bir devlet-i mü‘eyyedle istizhâr eylemek, muktezây-ı hâl ü girdâr olduğundan gayri, hem-cânib ve hem-civârları olan Leh ve Danmarka ve Felemenk cumhûr-larının ve hâlâ eniştesi bulunan Şived ve hem-mezhebi İngiltere krallarının Devlet-i ‘aliyye mu‘âhedesiyle iddihâr etdikleri mübâhât ü iftihâra imrenüp, bir müddetden berü ümniyye-i mezkûre tahsîline ikdâm etmiş idi. </span><span class="font14" style="font-style:italic;">Men kara„a bâben ve lecce velece<a name="footnote1405"></a><sup><a href="#bookmark3738">1405</a></sup></span><span class="font14"><sup> </sup>mefhûmunca murûr-i eyyâmla esbâb-ı merâmı âmâde ve yüz yetmiş beş senesi esnâsın-da cenâb-ı Hudâvendigârî'den kendüye dergâh-ı ‘atûfet ve müsâ‘ade küşâde kılınup, temhîd-i esâs-ı müvâlât ve mu‘âhede olunmağa müte‘âkıb de‘b-i devlet üzere elçisi südde-i sa‘âdete çehre-fersâ ve hedâyâ-yı girân-behâ ile ‘arz-ı kâlâ-yı temahhuz ve ilticâ ve Avrupa kralları miyânında kendüye ve ahlâfına sermâye-i tebahhuc ve iftihâr olmak içün ‘atebe-i ‘aliyyeden mahsûs elçi irsâlini recâ eylediği ecilden, cenâb-ı Şehinşâhî'den dahi izhâr-ı übbehet-i Hilâfet-ittisâm ve ifhâm-ı ‘uluvv-i menzilet-i İslâm kasdıyla hedâyâsının ez‘âfı temyîz ve tertîb ve bu ‘Abd-i kemîne tarîka-i Sefâret'le ta‘yîn ü tesrîb olunmuş idi. Binâ‘en ‘alâ zâlik, mîlâd-ı hazret-i ‘Îsâ'nın bin yedi yüz altmış üçüncü sâlinde vâki‘ bin yüz yetmiş yedi senesi muharremü'l-harâmı evâ‘ilinden<a name="footnote1406"></a><sup><a href="#bookmark3739">1406</a></sup><sup></sup> olan bürûz-i sa‘âdet-bürûzda Âsitâne-i ‘aliyye'den bedr ve Dâvud Paşa Serâyı'nda serme-i ni‘âl-i yümn-iştimâlle dîde münevver ve tenbîhât-ı Mülûkâne ile ‘atıyye-i hümâyûna mazhar oldukdan sonra cânib-i maksûd ve me‘mûrun bihe ‘azîmete müsûl ve yirmi günde Tuna kenârında vâki‘ Maçin nâm menzile vusûl müyesser olup, mahall-i mezbûrda Boğdan Voyvodası'nın Mihmândârı istikbâl </span><span class="font14" style="font-weight:bold;">[M1 241] </span><span class="font14">etmeğin, İbrâil Nâzırı ma‘iyyetine</span></p>
<p><span class="font14">me‘mûr mîrî furkateye </span><span class="font14" style="font-style:italic;">bismillâhi mecrâhâ<a name="footnote1407"></a><sup><a href="#bookmark3740">1407</a></sup></span><span class="font14"><sup></sup> ‘inâyetle<a name="footnote1408"></a><sup><a href="#bookmark3741">1408</a></sup><sup></sup> süvâr ve Kalas Kasabası'na güzâr olundu. Zikr olunan Maçin ve karşısında İbrâil ve Kalas, Tuna kenârında se-pâye mesâbesinde olup, İbrâil'den Kalas'a varınca Tuna ortasında tûli iki sâ‘atden ziyâde bir ada mevcûd olmak takrîbiyle İbrâil ve Kalas'a güzelce liman yerleri peydâ ve ‘ale'd-devâm zahîre sefînelerine makarr u mersâ olmuşdur. Kalas'da üç gün ikametden sonra dört günde makarr-ı Emâret-i Boğdan olan Yaş şehrine vusûl ve belde-i mezkûrenin cânib-i cenûbîsinde Gök-su'ya müşâbih bir göl kenârında müsâfirîn-i Devlet-i ‘aliyye <a name="bookmark3742"></a>içün i‘dâd olunmuş Formosa nâm serâya nüzûl olunup, hasbe'l-iktizâ anda on beş gün kadar karâr ü ârâm ve kusûr-i levâzım-ı tarîka nizâm ve belde-i mezbûra Nehr-i Seret ile Nehr-i Prut âguşunda bir sırt üzerinde şarkdan garba mümtedd olmuş ve cânib-i cenûbîsi bir nehr-i muhtasar ile kuşanmış vahl-zâr-ı vehâmet-güster kırk altı ‘arzında tûlânî bir şehir olup, ortaları dârü'l-emâre ve ba‘zı ebniyye-i kârgîr ile ma‘mûr ve kenâr-ları ahşâb ve a‘şâbdan fukarâ-yı ra‘iyyet hâneleriyle muhât ve mestûrdur. Karşusunda iki püşte üzerinde Galata ve Çataçube [=Cetâ|uia] nâmında iki büyük kenîse olup, zikr olunan dârü'l-imâre ile bu kenîselerin haşerât-ı hafîfeden tehaffuza medâr olur hisâr-gûne ebvâb ü cidârları mevcûd etrâfında bâğ ve bağçeleri ma‘mûr ve Galata suyu bürûdet ve letâfetle mezkûrdur. Mârru'z-zikr nehr-i Seret Îbrâ’îl ile Kalas [=Galatz] miyânında ve nehr-i Prut, Bucak ve Tomarova kenârında Tuna'ya munsab olmağla, Boğdan Eyâleti'nde hâsıl olan kereste envâ‘ı bu nehirler berekâtına sühûletle Kalas Îske-lesi'ne nâzil ve andan Kara-deniz sefîneleriyle Îstanbul'a vâsıl olmakdadır. Yaş'dan hareket ve iki günde Nehr-i Prut üzerinden mürûr ile mâh-ı saferin yirmi beşinci günü<a name="footnote1409"></a><sup><a href="#bookmark3743">1409</a></sup><sup> </sup>Hotin'e varılmışdır.</span></p>
<h2><a name="bookmark605"></a><span class="font14" style="font-weight:bold;text-decoration:underline;"><a name="bookmark3744"></a>Vasf-ı Hotin</span></h2>
<p><span class="font14">Hotin Kal‘ası Nehr-i Turla kenârında ‘alâ rivâyetin zemân-ı hazret-i ‘Îsâ'dan kalma ‘ayyûka peyveste Rumeli-hisârı kadar bir hısn-ı metîn olup, aslında Boğdan Eyâleti serhaddi olmağla, Boğdan voyvodaları muhâfaza ederler imiş. Bin yirmi altı târîhi<a name="footnote1410"></a><sup><a href="#bookmark3745">1410</a></sup><sup> </sup>esnâsında Boğdan Voyvodası Gaşper<a name="footnote1411"></a><sup><a href="#bookmark3746">1411</a></sup><sup></sup> nâm la‘în, hıyâneti ile Leh keferesi pençesine düşüp, bin otuzda<a name="footnote1412"></a><sup><a href="#bookmark3747">1412</a></sup><sup></sup> Sultân ‘Osmân seferine ‘illet ü esâs ve ba‘de'r-rucû‘ sulhla istihlâs olunmuş idi. Bin seksen dört<a name="footnote1413"></a><sup><a href="#bookmark3748">1413</a></sup><sup></sup> </span><span class="font14" style="font-weight:bold;">[M1 242] </span><span class="font14">hilâlinde dahi Kamaniçe Kal‘ası seferleri takrîbiyle tekrâr Lehlü'ye giriftâr ve ertesi sene yedlerinden intizâ‘la kemâ-kân sezâvâr-ı i‘tibâr kılındı. Bin yüz yirmi üç târîhinde<a name="footnote1414"></a><sup><a href="#bookmark3749">1414</a></sup><sup></sup> Moskov Çârı'nın bî-muhâbâ Boğdan Eyâle-ti'ne hücûmu ve ‘avn-i Bârî ile inhizâm-ı nekbet-lüzûmu bu cânibin istihkâmını îcâb ve ihtâr etmeğin, Hudâvendigâr-ı cennet-mekân merhûm ve mağfûr Sultân Ahmed Hân hazretlerinin himmet-i Husrevâne'leriyle yüz yirmi beş târîhi<a name="footnote1415"></a><sup><a href="#bookmark3750">1415</a></sup><sup></sup> esnâsında hisâr-ı mezkûrun cânib-i cenûbîsinde müceddeden bir kal‘a-i üstüvâr temhîd ü tarsîn ve derûnuna kifâyet mikdârı edevât ü muhâfızîn vaz‘ u ta‘yîn olunmağla, hisâr-ı kadîm el-hâletü hâzihî hisâr-ı cedîde cebehâne menzilesinde kalmışdır. Binâ‘en ‘aleyh Nehr-i Prut ile Nehr-i Turla miyânında vâki‘ bir sancak<a name="footnote1416"></a><sup><a href="#bookmark3751">1416</a></sup><sup></sup> bir mezâri‘ ve kurâsıyla Boğdan <a name="bookmark3752"></a>Eyâleti'nden ifrâz ve muhâfazasına me‘mûr gâh bir vezîr ve gâh bir emîre tevcîh oluna gelüp, kurây-ı ma‘mûresi Ocaklık tarîkıyla yerli kulu neferâtına ta‘yîn olunmuşdur. Belde-i mezkûre hâlâ etrâfında bostan ve bâğçeleri mevfûr ve kırk dokuz ‘arzında bir şehr-i ma‘mûrdur. Vech-i mestûr üzere Hotin'de iki gün ikâmetimiz esnâsında Brande-burg Kralı tarafından Mihmândâr-ı mev‘ûd yerine tabîb nâmına bir âdem zuhûr edüp: “Kral bir gün evvel kudümünüze müştâk ve Mihmândâr Silezya hudûdunda vürûdunuza muntazır ve ben esnây-ı râhda iktizây-ı hâle göre tebâbetiniz hidmetine me‘mûrum. Mihmândârın bu mahalle gelmesinde ba‘zı mülâhaza mâni‘ olmağla ‘afv edüp, hemân harekete himmet eylemeniz me’mûldür” deyü iblâğ-ı selâm ü kelâm etmekle, Hotin Vâlîsi tarafından Lehlü'nün Hotin mukâbelesinde vâki‘ İzvaniçe nâm kasabada olan zâbitlerine âdem gönderilüp, karşuya mürûr irâdesinde olduğumuz ihbâr olunmağın: —Hoş geldiler!<a name="footnote1417"></a><sup><a href="#bookmark3753">1417</a></sup><sup></sup> Mu‘azzez ve muhterem misâfirimiz olup, ancak emîn ü sâlim Silezya hudûduna îsâl içün yanlarına bir kapudan ile otuz nefer âdem ta‘yînine me‘mûruz merkûbât ve me‘kûlâtlarına karışmazuz” deyü cevâb vermeleriyle ertesi gün Turla'nın iki yanında pot nâmına iki yassı geçid hâzırlanup, İzvaniçe Kasabası ve pot yeri Ho-tin'den yarım sa‘ât cânib-i garba düşmeğin, Hotin'den mahall-i mezbûra kâ‘ide-i serhad üzere mükemmel alayla varılup, Paşa Kethudâsı ve Hotin Defterdârı bizimle pota süvâr ve Lehlü'den dahi öte tarafdan pot ile iki üç müte‘ayyen âdem Turla ortasında istikbâl ve karâr eyleyüp, resm üzere selâm ü kelâm kâ‘ideleri mürâ‘ât ve ‘arz-ı </span><span class="font14" style="font-weight:bold;">[M1 243] </span><span class="font14">me-veddet ü müvâlât zımnında bizi yanlarına alup, İzvaniçe'ye îsâl ü îvâ eylediler. İzvaniçe Kasabası cânib-i şimâlîsinde Dârü'l-emâre nâmına bir hisârcığı mutazammın hevâsı alçak bir mahall-i mekrûh olduğundan gayri, ‘araba ve bârgir istikrâsı içün anda on gün kadar eğlenmek iktizâ etmekle, etbâ‘ımızın ekserîsi hastalanup, bunda haylî zahmet çekilmişdir. Ne hâl ise levâzım-ı tarîka nizâm ve mâh-ı saferin onuncu günü<a name="footnote1418"></a><sup><a href="#bookmark3754">1418</a></sup><sup></sup> İzvani-çe'den cânib-i maksûda kıyâm olundu. İzvaniçe'den iki sâ‘at kadar gidince sağ tarafımızda hisâr-ı sengîn ma‘nâsına Kamaniçe Kal‘ası zuhûra gelüp, aslında bunca müddet tevârîhde evsâfı görüle gelen kıla‘-ı meşhûreden olduğuna binâ‘en, tabî‘at-ı müşâhede-sine mâ‘il ve bir tarafdan mâni‘ ü hâ‘il olmamağın seyr ü temâşâ tarîkıyla uğrayup, top-çu-başıları nâmında bir sâhib-i sâmân âdemin hânesinde iki üç sâ‘at seccâde-güster ve kal‘anın zîr u bâlâsına imrâr-ı nazar olundu.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
<p><span class="font9">6</span></p>
<p><span class="font9">7</span></p>
<p><span class="font9">8</span></p>
</div><br clear="all">
<h2><a name="bookmark606"></a><span class="font14" style="font-weight:bold;text-decoration:underline;"><a name="bookmark3755"></a>Vasf-ı Kal„a-i Kamaniçe</span></h2>
<p><span class="font14">Kal‘a-i mezbure bir sahrây-ı vesî‘ ortasında tahmînen ‘arz-ı kaddi otuz arşûn hendek ve nehr-i cârî ile ihâta olunmuş kesme kayadan bir suffe üzerinde burc-i bârû kaydından âzâde mütevassıt bir kal‘a-i hod-restedir. Cânib-i cenûbîsine bir küçük kal‘a ve tâbya binâ kılınup, bunlarla büyük kal‘a mâ-beyni bir uzun ve minâre boyu yüksek kârgîr köprü ile ittisâl-pezîr olmuşdur. El-hâletü hâzihî bir müddetden berü ta‘mîr mekûlesi iltifâtdan sâkıt olmağın, yapulu yerlerinin ekserî yıkılmağa yüz tutmuş olduğu mu‘âyene ve yanımızda bulunan ba‘zı kâbil-i hitâb âdemlerine: —Bunun gibi gereklü kal‘ayı niçün böyle harâb terk edersiz?” dediğimizde; —Bu kal‘anın Devlet-i ‘Osmâniy-ye'den gayrı hasm ü harâbdârı yokdur. Anlarla sulhumuz mü‘ebbed ve mü‘ekked olmağın, bî-hûde ta‘mîr ü tahsîn dağdağası çekilmek iktizâ eylemez” deyü cevâb verilmişdir. Kal‘a-i mezbûra bin seksen üç târîhinde<a name="footnote1419"></a><sup><a href="#bookmark3756">1419</a></sup><sup></sup> Lehlü'nün ba‘zı sû-i harekâtına mücâzeten i‘mâl<a name="footnote1420"></a><sup><a href="#bookmark3757">1420</a></sup><sup></sup> ve kendülere gûşmâl olmak üzere kahren feth ü teshîr olunmağın; </span><span class="font14" style="font-style:italic;">Düşdü Kama-nice hısnına nûr-i Muhammedî</span><span class="font14"> medlûlünce ortasında iki büyük kenîse, vaz‘-ı minâre ve minber ile câmi‘-i lâmi‘ kılınmış imiş. Yüz on senesi<a name="footnote1421"></a><sup><a href="#bookmark3758">1421</a></sup><sup></sup> esnâsında iktizây-ı sulhla kendü-lere red olundukda, yâdigâr-ı ehl-i İslâm olmak üzere zikr olunan iki câmi‘den birinin minâresi ve birinin minberi ‘alâ hâlihî ibkâ olunup, minâre zahrına târîh vaz‘ıyla;</span></p>
<p><span class="font14" style="font-style:italic;">Ve izâ nazarte ile'l-bikâ‘i vecedtehâ Teşka kemâ teşka'r-ricâlü ve tes‘adü<a name="footnote1422"></a><sup><a href="#bookmark3759">1422</a></sup></span><span class="font14"><sup></sup></span></p>
<p><a name="bookmark3760"></a><span class="font14">mazmûnu tahrîr olunduğu müşâhede olunmağın, ‘inâyât-ı Sübhâniyye ile karîben asl-ı </span><span class="font14" style="font-weight:bold;">[M1 244] </span><span class="font14">İslâmî'sine râci‘ ve â‘ib ve menâr-ı minberi ke'l-evvel gülbang-i Muhammedî ile velvele-endâz-ı etrâf ü cevânib olmak recâsı ‘arz-ı dergâh-ı Mevlây-ı ‘azîmü'l-mevâhib kılınmışdır. Zikr olunan İzvaniçe'den kat‘-ı menâzil-i diyâr ve ekseriyyâ göller kenârında ‘imâret-pezîr olmuş kasabât ü kurâdan güzâr olunarak sekiz günde İlbov nâm şehr-i meşhûra varıldı.</span></p>
<h2><a name="bookmark607"></a><span class="font14" style="font-weight:bold;text-decoration:underline;"><a name="bookmark3761"></a>Vasf-ı İlbov</span></h2>
<p><span class="font14">Belde-i mezkûre Leh memleketinin cânib-i cenûbîsinde Kamaniçe'ye tâbi‘ olan Podolye Eyâleti'nin mu‘teber şehirlerinden, kal‘alı varoşlu bostanlı bağçeli bir güzel mahal olup, ber-vech-i mübeyyen bin seksen üç târîhinde Kamaniçe Kal‘ası muhâsara esnâsında Kamaniçe'ye tâbi‘ olan yerleri tâht ü târâca me‘mûr Selîm Girây Hân'la Haleb Vâlîsi Kaplan Paşa, memleket-i a‘dâyı bu mahalle dek gâret ve be-tahsîs bu beldeye top u tüfeng ile imkân-ı mertebe îsâl-i hasâret etmeleri âsârından yâdigâr olmak üzere hâlâ kenîselerinin birinde bir gülle-i bârû-güzâr, âvihte-i tâk-ı i‘tibâr kılınmış olduğu manzûr ve bu beldeyi ol zemânda vukû‘ bulan sulh esnâsında seksen bin guruş pîşkeş ile istihlâs ve istibkâ eyledikleri tevârîhde mestûrdur. Bu mahalle varınca arâzîleri kurşûnî siyâh toprak olup, mâverâsı kumsaldır. Bundan üç gün sonra büyük hatmana mahsûs Musteç-ka nâm kasabaya varılup, anda hatmana mülâkât ve sohbet ve iki gün ikâmet ile icrây-ı lâzime-i zıyâfet kılındı. Bundan on iki sâ‘at öte Turla'ya mu‘âdil Som nâmında bir ne<a name="bookmark3762"></a>hirden geçilüp, Breslav nâm şehre varılmışdır. Bunun dahi eskice kal‘ası olup, bilâd-ı muteberlerinden ma‘dûddur. Bundan altı günde elli bir ‘arzında Krakova nâm beldeye varılmışdır.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
</div><br clear="all">
<h2><a name="bookmark608"></a><span class="font14" style="font-weight:bold;text-decoration:underline;"><a name="bookmark3763"></a>Vasf-ı Krakova</span></h2>
<p><a name="bookmark3764"></a><span class="font14">Bu belde Silezya'ya mücâvir hudûd kal‘alarından pây-ı taht-ı kadîmleri bir büyük şehir olup, Leh krallarının tâc giydikleri ve bilâhare defn olundukları mahal olduğundan gayri, Morava mânendi Veşle nâmında bir nehrin kenârında vâki‘ olup, nehr-i mezbûr bu beldenin yanından cereyân ve cânib-i şarka tekavvüs ile kasabât ve kurâ yanından mürûr ve hâlâ makarr-ı emâretleri olan Varşav nâm şehre uğradıkdan sonra ondan aşağı sâhil-i bahr-i şimâlîde hâlâ Leh memleketinin berren ve bahren maksem-i erzâk ve mecma‘-i ticârât-âfâkları olan Daniska şehri önünde bahra vâsıl olmağla, bu nehirden Leh diyârına menâfi‘-i külliyye hâsıldır. Daniska şehri etrâfında bir pâre yer ile her ne kadar başka bir cumhûr zabtında ise cumhûr-i mezkûr Leh devleti himâyetinde olmağla, Leh vilâyetinden ma‘dûddur.</span></p>
<h2><a name="bookmark609"></a><span class="font14" style="font-weight:bold;"><a name="bookmark3765"></a>İstıtrâd</span></h2>
<p><span class="font14" style="font-weight:bold;">[M1 245] </span><span class="font14">Cenâb-ı Kadir-i muhtâr-ı Perverdigâr'ın kudret-i sâni‘a ve hikmet-i bâliğasına nihâyet olmayup, İstanbul'dan garba doğru Rumeli ve Nemçe ve Venedik ve Papa ve Efrançe ve İspanyol ve Portekiz ve bunların cânib-i şimâlîsinde İngiltere ve Felemenk ve Saksonya ve Danmarka ve Şived ve Korlandiye ve Pomeranya ve Leh memleketlerinin ma‘mûr ve meskûn olmalarına irâde-i ‘aliyyesi te‘alluk etmeğin, zikr olunan memleketler yine hâlâ Coğrafya erbâbı ‘indinde Avrupa nâmıyla mezkûr ve el-sine-i nâsda Rumeli ve Frengistân lakabıyla meşhûrdur. Deryâ içinde iki tarafına çık-macalı bir uzun dîvânhâne resminde îcâd ü izhâr ve eltaf-ı aktâr ü emsâr buyurdukdan sonra cevânib-i cenûbiyyesin Ak-deniz ile ihâta etdiği gibi, cevânib-i şimâliyyesin dahi Bahr-i muhît şu‘belerinden Alamân ve Baltık deryâlarına der-âgûş etdirüp, farazâ Gelibolu Boğazı'ndan Bozca-ada ve Limni'ye doğru çıkınca Ak-deniz, Gümülcine, Kavala ve Koloz ve Eğriboz ve Selânik ve Mora ve Çiçilya [=Sicilya] ve İtalya ve Roma ve Cenova ve Saviya ve Korsika ve Françe [=Efrançe] ve İspanyol ve Sebte Boğazı'nda Cibraltera ve dış yanında Portekiz sevâhilini kaplayup, </span><span class="font14" style="font-style:italic;">Cavir meliken ev bahren</span><span class="font14"><sup>1</sup> mese-lince hâlâ a‘zam-ı selâtîn-i rûy-i zemîn ve ekrem-i havâkın-i ma‘delet-âyîn şevketlü mehâbetlü Sultân Mustafa Hân-ı Sâlis efendimiz hazretlerinin civâr-ı ‘atûfet ve himâyetlerine ilticâ devletine nâ‘il olanlar, keff-i kâfî-i yemm-şiyemleriyle merzûk ve memnûn olduğu gibi, zikr olunan memâlik ü aktâr ehâlîsi dahi leyl ü nehâr imdâd-ı fuyûzât-ı Bahr-i sefîd ile berhudâr ve sevâhil-i şimâliyye sükkânı destyârî-i Deryâ-yı Baltık ile mütena‘‘im ve kâm-kâr olmakdadır. Binâ‘en ‘alâ zâlik Ak-deniz'in Selânik ve Venedik ve Marsilya iskeleleri meşhûr-i âfâk olduğu gibi, bilâd-ı şimâliyyenin dahi</span></p>
<p><span class="font14">Misrdam [=Amsterdam] ve Hamburg ve zikri sebk eden Daniska iskeleleri Avrupa'ya maksem-i erzâk olup, Hind-i kadîm ve cedîdden kopan Portekiz ve Ingiltere ve Felemenk ve sâ’ir milel-i muhtelife sefineleri bilâ-tekellüf bu üç mahalle yanaşup, Misrda[=Amsterdam] Ispanya ve Efrençe'nin cânib-i şimâlîsi iskelesi ve Hamburg, Nemçe memleketi iskelesi ve Danksa, Leh vilâyeti iskelesi olmağla, Avrupa'dan bu mahallere doğru cereyân eden enhârdan Veşle [=Vistül] Nehri ki Lehlü'nün Krakova ve Varşav nâm beldeleri önünden mürûr eder ve Oder Nehri ki Silezya'da Breslav ve Bran-deburg'da Franfurt [=Frankfurt] önünden güzâr eder ve Brandeburg'da Eşperk [=Spree] </span><span class="font14" style="font-weight:bold;">[M1 246] </span><span class="font14">nehri ki hâlâ makarr-ı emâretleri olan Berlin ve Potsdam kenârlarından geçer. Işte bu nehirler etrâfdan biraz enhâra mütelâhık olarak envâ‘ı zehâ’ir ile kenâr-ı deryâya nâzil ve bu enhâr-ı selâseye mahsûs sefâ’in-i mütenevvi‘a ecnâs-i erzâk ve emti‘aya mütehammil olup, memleketlerinde korsan ve harâmî gâ’ilesi bertaraf olmağın, çekdiri misillü çam ve borazan ta‘bîr olunur uzun kayıkları ve Kara-deniz şaykasına mu‘âdil ma‘unaları kulağına dek yükledüp, beşer onar âdem ile ağır kullanarak gâh yelken açup, gâh iki tarafına uzun sırıklarla dayanarak yukarıdan aşağı sühûletle on günde on beş günde giderler. Aşağıdan yukaru gelürken rûzgâr müsâ‘adesine mevkuf olmağın, otuz kırk günde gelürler. Bu vasıtalarla Yeni-dünyâ'dan ve sâ’ir bahra mücâvir olan mahallerden prinç ve kahve ve sükker ve sâ’ir me’kûlât ve melbûsât makulesi karaya çıkmaksızın bahren ve nehren beldelerine ve belki kâr-hâneleri kapusu önüne yanaşmağla te‘ayyüş ve ticâret ederler. Ve memleketlerinde taraf taraf mevsim-i mu‘ayyeni ile panayır ta‘bîr olunur mu‘ayyen ve meşhûr bazâr şehirleri olmağla, vaktiyle zikr olunan erzâk ve emti‘ayı berren ve nehren ol mahallere îsâl ve etrâf-ı ‘âlemden bu bazârlara dünyanın tüccârı nakl-i emvâl ve hatt-ı rihâl etmekle, bey‘ u şirâ ve ignây-ı bilâd ü kurâ ederler. Böyle iken, </span><span class="font14" style="font-style:italic;">„iyâzen billâhi Te„âlâ</span><span class="font14"><sup>1</sup> küfürlerine mücâzât-ı dünyeviyye olmak üzere ekser vilâyetlerine fakr u fâka sereyân ve bir pâre nân ü lahmle tegaddî edenler müşârün bi'l-benân olup, geşt ü güzâr-ı etrâf edenler: “Hayr ü bereket memâlik-i ‘Osmâniyye'ye mahsûsdur” deyü i‘tirâf ü ikrâr ederler. Her ne ise bey‘ u şirâ mâddesi medâr-ı te‘ayyüş ve mebnây-ı mürüvvetleri olmağla, levâzım-ı revâcında gayetde ih-timâm ve temşiyet-i esbâbına kusûr u fütûr etmezler. Şöyle ki farazâ bir âdemin bâzâr mahalline varmağa gücü yetmeyüp, yâhûd vücûdunun irtikâb-ı sefere tehammülü olmasa, olduğu beldede bir müte‘ayyen bâzergâna defter ve akça verüp, meselâ —Lepiska Panayırı'ndan fülân metâ‘ matlûbumdur” demekle herîf murâd etdiği metâ‘ı panayır mahallinde şerîkine tahrîr ve posta ta‘bîr olunur mu‘temedün ‘aleyh menzil ‘arabasıyla tesyîr eder, günüyle sâ‘atiyle matlûbu ayağına gelüp, bilâ-tekellüf kendüye vâsıl olur. Ticâret husûsunda sözlerinde sâdık ve dürüstî, mu‘âmelelerinde akrânlarına fâ’ik ol-makda imkânı mertebe sarf-ı miknet ve tehallüfden hazer ü mücânebet ederler. Hattâ vardığımız Brandeburg Kralı'na: ba‘zı ebnây-ı cinsinden: —‘Ahd ü güftârınızda </span><span class="font14" style="font-weight:bold;">[M1</span></p>
<ul style="list-style:none;"><li>
<p><a name="bookmark3766"></a><span class="font14" style="font-weight:bold;">247]</span><span class="font14"> &nbsp;&nbsp;&nbsp;râsih-dem ve sâbit-kadem olmayorsuz” deyü i‘tirâz edenlere: —Ben bâzergân deği-lem” dediği meşhûrdur.</span></p></li></ul>
<h2><a name="bookmark610"></a><span class="font14" style="font-weight:bold;"><a name="bookmark3767"></a>Vasf-ı memleket-i Leh</span></h2>
<p><span class="font14">Memleket-i mezbûra hudûd-i İslâmiyye'den Turla ve Boğdan ve Moskov ve Si-lezya ve Cibâl-i Erdel ve Bahr-i şimâlî ile mahdûd bir büyük eyâlet olup, cumhûr yedinde olmağla, her nâhiye ve her şehrinin re‘y-i hükûmetinde müstakil başka mâlik ve mutasarrıfı olup, biribirine itâ‘atleri ve krallarına çokluk iltifâtları olmadığından, hey’et-i ictimâ‘iyye-i mülkiyyeleri perîşân olduğu kadar toprakları ma‘mûr u âbâdân ve etrâfla-rında olan hem-civârlar bu memleketden bir tarîkle hisse-yâb olmağa behâne-cûyân iken, biribirine müzâhame ve müdâfa‘adan iki yüz yıldan berü istîlâya elleri değmeyüp, Lehlüler bu takrîble yerlerinde âsûde-hâl ve her bölüğü bir devlete mensûb ve mü-te‘allik geçinmekle hıfz-ı mâl ü menâl ederler. Rus ve Yehûd nâmına iki ta’ife bunlara musahhar olmağla, zirâ‘‘at ve hirâset makûlesi umûr-i şâkkayı Rus ta’ifesine ve şehirlerde ihtikâr ve hîlekârlığa dâ’ir bey‘ u şirâ ve bâc ve mükûs misillü işleri Yehûd tâ’ifesine gördürüp, kazandıkların ellerinden almağla, kendileri ferîh u fahûr safâlarıyla meşğûl olup, şehirlüsü Tatârâne dolama ve çepkân ve kuzu derisinden hafifçe kalpak geyüp: —Ehl-i İslâm'a mahabbetimizden ziyy ü libâsımız anlar libâsına müşâbihdir” de-yü iftihâr ederler. Kralları mürd oldukça etrâfda olan konşuları düvel-i Nasârâ miyânın-da çârî olan ba‘zı dûrâ-dûr mülâhazalar iktizâsıyla, Kral nasbında re’y ü ma‘rifeti munzam olmak üzere her biri hareketden hâlî olmamak ‘âdet-i müstemirreleri olduğuna binâ’en, bu defa Françe ile Nemçe devletleri kavlen müdâhale ile iktifâ edüp, Rusya ve Prusya tarafları kurb-i civâr sebebiyle Lehlü'den bir kimesneyi bi'l-fi‘l Kral nasb etdir-mek sevdâsında oldukları meşhûrdur. Binâ’en ‘alâ zâlik, sûretâ diyâr-ı Leh'den zahîre devşürmek ve zımnen bu maslahatı bitürmek behânesiyle Moskovlu'nun bir mikdâr askeri Leh toprağına dâhil ve makarr-ı emâretleri olan Varşav [=Varşova] şehrine vâsıl olup, Lehlü'nün Varşav'da [=Varşova] müctemi‘a olan askeriyle izdihâm ve kesret hâsıl ve belde-i mezkûrenin beş altı aylık zahîresin<a name="footnote1423"></a><sup><a href="#bookmark3768">1423</a></sup><sup></sup> beş altı günde düketmekle<a name="footnote1424"></a><sup><a href="#bookmark3769">1424</a></sup><sup></sup> kıtlık belâsına giriftâr ve açlık sebebiyle mübâşir-i ceng ü peykâr oldukları şâyi‘dir. Leh cumhûru vech-i muharrer üzere râhata alışmış bir cebân ve sâye-perver tâ’ife olmağla, ednâ hare-ketden havf ü haşyete tâbi‘ olup: —Bir tarafdan Moskov ve bir tarafdan Tatar askeri vilâyetimizi tâht </span><span class="font14" style="font-weight:bold;">[M1 248] </span><span class="font14">ü târâc etmek üzere imiş” deyü metâ‘ ve eşyâların zîr ü zemînlere saklayup, kendüleri etrâf ü eknâfa perîşân ü girîzân oldukları müşâhede olunmuşdur. Krakova'dan iki günde Silezya hudûdunda Tırnavic [=Tarnowitz] nâm kasabada mihmândâra mülâkât ve anda teşrîn-i evvel ibtidâsında kar yağdığı görülüp, üç dört gün ikâmet ve tesviye-i levâzım nehzatdan sonra Berlin'e doğru ‘azîmet ve tayy-ı menâzil olunarak altı günde Silezya Sancağı'nın makarr-ı emâreti olup, hâlâ kral vekîli nâmına bir müte‘ayyen ceneral zabtında olan Breslav nâm şehre varıldı. Şehr-i mezkûr <a name="bookmark3770"></a>elli bir ‘arzında Nehr-i Oder kenârında metin ü müstahkem kaka ve varoş-i ma‘mûr ile bir hisâr-ı meşhûr olup, nehr-i mezkûr iki üç kat ‘arîz u ‘amîk handek ile şehr-i mezbûru ihâta eylediğinden gayri zikr olunan Oder, nehr-i âhara ittisâlle bir tarafı Berlin'e ve bir tarafı başka yoldan vasfı mürûr eden Hamburg önünde deryây-ı şimâle munsab olmağın, bu belde makarr-ı ticâret ve mahall-i fevâ‘id ü menfa‘at olup, Eflak ve Boğdan ve Leh ve Akkermân taraflarından kopan hayvânât ve hamûlât ibtidâ bunda bey‘ u şirâ ve müteferrik-i bilâd ü kurâ olmağla, vüs‘at ve menfa‘atde bundan ma‘mûr ve metânetde bundan meşhûr beldeleri görülmemişdir. Bu mahalden dört günde Kılakoğ [=Glagau] ve üç günde Franfurt kal‘alara varılmışdır. Bunlar dahi Nehr-i Oder kenârında metîn ve ma‘mûr kal‘alar olup, Franfurt, Brandeburg Sancağı hudûdu kal‘alarından ma‘dûddur. Bundan öte dört günde makarr-ı emâret ve sermâye-i fahr u behcetleri olan Berlin kur-bunda Ak-deniz nâmına bir göl kenârında çiftlik misillü bir mahalde altı yedi gün is-tirâhat ve nüzûl ve gurre-i cumâdelûlâda âlây ü ihtişâmla belde-i Berlin'e vusûl ve bel-de-i mezkûrenin cânib-i garbîsi nihâyetinde i‘dâd olunmuş bir mükellef serâya dühûl müyesser olmuşdur. Bu kutrun ehâlîsi müddet-i ‘ömründe ehl-i İslâm'dan âdem görmemiş ve böyle esbâb ve ihtişâmla elçilik nâmını işitmemiş bir garîb tâ‘ife olmağın, evlâd ü ‘ıyâlleriyle üçer beşer günlük yoldan mürûrgâhımız olan kasabât ü kurâya cem‘ olup, konduğumuz sâ‘atden göçdüğümüz deme dek yanımıza hâzır ve evzâ‘ u etvârımıza nâzır olmakda verdikleri izdihâm kâbil-i ta‘bîr olmadığından gayri, be-tahsîs Berlin şehrine dâhil olduğumuz gün sagır u kebîr bernâ vü pîrî yolların iki tarafında ve üçer beşer tabaka </span><span class="font14" style="font-weight:bold;">[M1 249] </span><span class="font14">hânelerinin pençerelerinde kât-ender-kât terâküm ve seyr ü temâşâya terâdüf ve tezâhumları vasıfdan hâric ve üns ü iştiyâka dâ‘ir ‘arz eyledikleri inbisât ü ihtirâm mertebe-i mübâlağaya ‘âricdir.</span></p>
<h2><a name="bookmark611"></a><span class="font14" style="font-weight:bold;"><a name="bookmark3771"></a>Vasf-ı Berlin</span></h2>
<p><span class="font14">Belde-i mezkûre hâlâ Brandeburg Kralı'nın makarr-ı emâreti olmağla, ol havâlîde misli bulunmamak ile meşhûrdur. Kırk elli sene mukaddem bir mütevassıt şehir iken, kralın ikinci ceddi tevsî‘ murâd etmekle, kenârında cereyân eden nehri şehrin iki üç yerinde Kâğıd-hâne nehri gibi icrâ ve etrâfını seng-i tırâşîde ile tutdurup ahşâbdan otuz kadar köprü ihdâs ve kendi sûretini tuçdan at üzerinde bir kârgîr köprü başında tasvîr etdirmişdir. Murûr-i zemânla nehir üzerine hâne ve bağçeler ve suya muhtâc olan sanâyi‘den değirmân ve şekerhâne ve çithâne misillü kârhâneler yapdurulup, günden güne büyût ve dekâkîni tevfîr ve taşradan edevât ve metâ‘ makûlesi bir nesneye muhtâc olmamak içün çukâ ve kumâş ve sâyir âlât ü emti‘a kârhâneleri îcâd ve nehr-i mezkûr gâ‘ile-i tuğyândan berî olmağla, herkesin hâne ve bağçesine iktizâsı mertebe icrâ ve îrâd olunup, derûnunda bî-nihâye çekdiri gibi çâmlar ve şâyka misillü ma‘unalar muttasıl hareket ve nehr-i mezkûrun yukarı tarafı Silezya ve Breslav şehri kurbunda Oder Neh-ri'ne ve aşağı tarafı Bahr-i şimâlî kenârında Hamburg İskelesi'ne mütevâsıl olmağla, aşağıdan yukaru ve yukarudan aşağı sefînelerle zehâ‘ir ve eşyâ gelüp gitmekden hâlî</span></p>
<p><span class="font14">değildir. Müceddeden yapulan hâneleri bir çırpıda yek-dîvâr ve hem-vâr ve sokakları kırkar<a name="footnote1425"></a><sup><a href="#bookmark3772">1425</a></sup><sup></sup> ellişer arşûn vüs‘atde nizâm-pezîr oldukdan sonra şimâl tarafı nehr-i mezkûr ve etrâf-ı selâsesi hafîfce sûr ile ihâta olunup, etval-i nehârı on altı buçuk sâ‘at elli ‘arzında bir güzel şehir olmuşdur. Nehr-i mezkûr kenârında Kral'ın serâyı ve cebe-hânesi mevcûd olup, içinde ve etrâfında bağçeler ve serâylar ve âvgâh ve kiştzârlar vardır. Yetmiş dört senesi hilâlinde<a name="footnote1426"></a><sup><a href="#bookmark3773">1426</a></sup><sup></sup> Nemçe ve Moskov askeri biribiri ardınca bu beldeye ge-lüp, Kral'ın cebe-hâne ve kâşânelerin tâlân ve belde ehâlîsine mâl-ı emân salup, çok ziyân etmişler. Böyle iken yine sükkânı tecemmülden hâlî olmayup, güzelce hâneleri ve esbâb-ı ihtişâmları mevcûddur. Hevâsı i‘tidâlden hâric olmamağın, ricâl ü nisvânında ashâb-ı hüsn ü cemâl çokdur. Hâneleri üçer dörder kât kârgîr olup, kış günü sovukdan yaz günü sıcakdan ba‘zı eşyâların muhâfaza içün hânelerinin </span><span class="font14" style="font-weight:bold;">[M1 250] </span><span class="font14">birer tabakası zîr-i zemîn misillü yer içinde olmak mültezemdir. Hânelerinin üzerleri örgüçlü tekne olup, bir nev‘ kalınca kiremit ile örtülmüşdür ki, kırk senede bir kerre aktarma gâ’ilesinden müberrâdır. İhrâkdan havf ve tehaffuz etmeleriyle gice ve gündüz bekcile-rinden mâ‘adâ her sokakda beşer onar tulunbalı kuyular ve her kuyu başında kızaklı fıçular müheyyâdır. Sûru gâyetde vâsi‘ olmağla, hâlâ çok yeri hâlî olup, bir tarafdan hâne ve bağçeler ihdâs olunmakdadır. Nebâtât ve ezhârın ekseri mevcûd ve etrâf ü eknâfdan getürdilüp, terbiye ve kışlarda sobalarla tenmiye olunmağla, kahve ağacı ve sâ‘ir eşcâr-ı garîbe görülmüşdür. Taşradan kumaş ve metâ‘ gelmek yasak olmağla, ehâlîsi biz-zarûre bunda<a name="footnote1427"></a><sup><a href="#bookmark3774">1427</a></sup><sup></sup> yapılan kumaşa muhtâc olmak behânesiyle her şeyleri behâlı-dır. Ehâlîsi fagfûrîye mâ‘il olmağla, kibârlarının mahsûs ve müretteb fagfûrî odaları olup, bağçe seyri gibi gâh gâh içinde teferrüc ederler. Aslında Hind ve Çin'den getürdür-ler imiş. Saksonya fagfûrîsi zuhûr edeliden beri buna gâyetde magrem ve bir kâsesi yirmi altûna ve bir musanna‘ca tabağı beş on altûna alup, satmağa rağbetleri haddi tecâvüz etmeğin, akçaları taşra gitmemek içün Kral şimdi Saksonya'dan fagfûrî gelmeği yasak ve Saksonya'dan üstâdlar getürdüp, müceddeden fagfûr kârhânesi îcâd ü i‘mâl etmekle birkaç seneye dek Saksonya'ya benzetmek ihtimâli vardır. Brandeburg Sancağı kumsal olup, mahsûlleri kendülere vefâ etmemeğin, ekser zahîreleri Saksonya ve Leh'den ve devâbb ü mevâşîleri Eflâk ve Boğdan ve Bucak'dan gelür. Kral Berlin'de olan elçiler zihâmından ve mübâşir olduğu umûra ıttılâ‘ları havfından ekser-i eyyâmda Berlin'e yedi sâ‘at bu‘du olan Potsdam nâm beldede eğlene geldiği yazılmışdır. Ehâlîsi Lüteran olmağla, her ne kadar diyânet dağdağasından müberrâ iseler kenîselerinde sa-nem<a name="footnote1428"></a><sup><a href="#bookmark3775">1428</a></sup><sup></sup> olmayup, muvahhidlik ile iftihâr ve Katolikler'e küllî ‘adâvet izhâr ederler. Nü-büvvet-i Muhammediyye'yi inkâr etmeyüp: “Müslümân oluruz” dimekden ‘âr etmezler.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
</div><br clear="all">
<h2><a name="bookmark612"></a><span class="font14" style="font-weight:bold;"><a name="bookmark3776"></a>Sâniha</span></h2>
<p><a name="bookmark3777"></a><span class="font14">Zikri sebk eden Silezya Sancağı mahall-i nizâ‘ u cidâl ve mebnây-ı kıl ü kal olup, ta‘rîf ve tavsifi muktezây-ı hâl olduğuna binâ’en, makale-i mu‘arrefesinin bir mukaddi-me-i lâzimetü'l-i‘tibâr<a name="footnote1429"></a><sup><a href="#bookmark3778">1429</a></sup><sup></sup> ile temhîd ü terşîhine<a name="footnote1430"></a><sup><a href="#bookmark3779">1430</a></sup><sup></sup> tahrîk-i hâme-i garâ‘ib-nigâr olunmuşdur.</span></p>
<p><span class="font14">Cenâb-ı Hak hikmet-i Samadâniyye'siyle Anadolu ve Rumeli'nin </span><span class="font14" style="font-weight:bold;">[M1 251] </span><span class="font14">‘alet-tedrîc karârgâh-ı ümmet-i cenâb-ı hâtemiyyet olmasın irâde buyurmağın, evâ’il-i zuhûr-i nûr-i Muhammedî'de Mısır ve Şâm dest-yârî-yi samsâm-ı muhâlif-endâz ile me’vây-ı ehl-i İslâm oldukdan sonra mürûr-i zemân ile gayret<a name="footnote1431"></a><sup><a href="#bookmark3780">1431</a></sup><sup></sup>-keşân-ı ashâb-ı îmândan birâz merdân-ı şecâ‘at-nihâd ‘alem-efrâz-ı meydân-ı gazv ü cihâd ve pîşvây-ı erbâb-ı ısdâr ü îrâd ola gelmek tarîkasınca, beş yüz târîhleri hılâlinde Anadolu'da Dânişmendlü ve Âl-i Selçuk ve Benî Artuk tâ’ifeleri ve altı yüzde Ekrâd-ı Eyyûbiyye şu‘beleri, yedi yüzde ‘Osmâniyye-i ‘âlîşâniyye Devleti, sekiz yüzde Timur-i pûr-zûr savleti, dokuz yüzde Sultân Selîm ve Sultân Süleymân hazretlerinin debdebe-i memleket-güşâlarıyla Şâh İsmâ‘îl-i Safevî'nin âsâr-ı tugyân ve fücûru vech-i meşhûr üzere cilveger-i zuhûr olmuş idi.</span></p>
<p><span class="font14">Dokuz yüz elli<a name="footnote1432"></a><sup><a href="#bookmark3781">1432</a></sup><sup></sup> haddinden sonra bi-hikmetillâhi Te‘âlâ dünyânın kuvâsına rehâvet ü herem ‘ârız olup, devlet-i müstecidde-i müstemirre mümehhidi bir sâhib-zuhûr intâcında izhâr-ı fütûr ve câ-be-câ isbât-ı vücûd dağdağasına düşenler nihâyetü'l-emr ‘asrımızda hâdis olan Mîr Veys<a name="footnote1433"></a><sup><a href="#bookmark3782">1433</a></sup><sup></sup> ve Nâdir Şâh<a name="footnote1434"></a><sup><a href="#bookmark3783">1434</a></sup><sup></sup> misillü zemân-ı isti‘lâ ve istîlâları yirmi otuz seneye mütenâhiz ve ef‘âl-i ikbâlleri kendi zâtlarını müte‘addî ve mütecâviz olmamak sırrından zühûl ü gaflet ve mücerred tedbîr u himmet ile pezîrây-ı sûret olur mülâhazasıyla hâlâ Brandeburg Kral'ı mârrü'z-zikr Friderikos'un Cermanya ve Alaman-ya eyâletlerine ve belki Avrupâ'nın ekserine istîlâ sevdâları dimâğında galeyân ve ma‘îşetgâh-ı kadîmi Brandeburg Sancağı'na mu‘âdil Silezya gibi güzîde ve müntefa‘un bihâ nâhiyeye dest-res ve Saksonya'ya feres-rân-ı heves olmak zımnında taraf taraf hasmına galibiyyet ile gûyâ ki mâ-fi'z-zamîri mukaddimesi nümâyân olmuşidi. Ammâ çün düstûr-i mestûr üzere mazhar-ı takdîr-i cenâb-ı Kadîr olan tabî‘at-ı dehri tağyîr emri mümtenî‘ u müte‘azzir ve düvel-i Nasârâ beyninde ‘ale'd-devâm münâfese ve müvâzene kayıdları mültezem, ya‘ni kendülerden pes-pâye olanlara ‘unvân ve emâret cihetleriyle haddini tecâvüz etdirmemek belki husemâsıyla musâlaha veyâ bir hânedân-ı muteberden münâkaha murâd etdiği sûretde encâm-ı kâr fikriyle re‘y ü meşvereleri munzam olmadıkça, husûl-pezîr olmamak hâletleri mer‘î ve mübremdir. Françe ve Rusya devletleri mûmâ ileyhin sevret ü şiddetini kesr ve evvelki mertebesinde habs ve kasr içün Nemçe Devleti tarafına mu‘âvenete kıyâm ü imtisâl ve takrîb-i müçâveretle evvelâ Prusya </span><span class="font14" style="font-weight:bold;">[M1 252] </span><span class="font14">Sançağı bilâ-çeng ü çidâl Rusya haşerâtına pâymâl oldukdan sonra Brandeburg Sançağı'na hüçûm u iktihâma<a name="footnote1435"></a><sup><a href="#bookmark3784">1435</a></sup><sup></sup> mübâderet ve yüz yetmiş dört târîhi<a name="footnote1436"></a><sup><a href="#bookmark3785">1436</a></sup><sup></sup> hilâlinde makarr-ı emâret Brandeburg olup, Kral-ı merkumun mâye-i ibtihâc ü iftihârı olan Berlin şehrine ve etrâfında ekser dâr ü diyârına biribiri ardınça çereb-i frengî gibi sirâyet ve ehâlî-i bilâddan bî-nihâye mâl-i emân tahsîli ile küllî hasâret ve Kral'ın cebe-hâne ve kâşânelelerin nehb ü garet etmeleriyle, savlet-i ‘alevgîr ve hiddet-i ‘adüv ü tedmîrînin inhitât ve fütûruna ‘illet olmalarına müte‘âkib Rusya Devleti'nde tebdîl-i Çâr hudûsu ve Nemçe tarafında telef-i asker ve nefâd-ı hazîne husûsu ve Kral-ı mevsûfun Devlet-i ‘aliyye ile mu‘âhedesi mâddesi eğerçi beynlerinde şimdilik vech-i ma‘hûd üzere mütâreke ve müsâleme vuku‘una ba‘is olmuşdur. Ammâ Silezya Nâhiyesi havsala-i hazmdan hâric bir büyük lokma olup, Nemçe Çâsârı'nın kuvvetu'z-zahrı ve mâ-bihi'l-iftihârı olan Çeh, nâm-ı diğer Bohemya Eyâleti ile Leh memleketi miyânında cânib-i şimâlîsi Brandeburg Sancağı'na muttasıl ve cânib-i cenûbîsi Tımışvar semtinde olan Macaristan'a mütekârib aslında birkaç dükalıkdan mürekkeb otuz kırk bin asker oturmağa mütehammil, vefret-i hâsılât ve nefâyis-i me‘kûlât ile müşârün bi'l-benân kılâ‘ ve husûnu müştemil, husûsan Breslav gibi kal‘a-i nâmdâr ve me‘vây-ı tüccârı mutazammın ekall-i müteyakkan tûlen yüz ve ‘arzan altmış sâ‘at çeker tûlânî bir hıtta olup, ez-cümle Uyvar Sulh-nâmesi'nde<a name="footnote1437"></a><sup><a href="#bookmark3786">1437</a></sup><sup></sup> ta‘dâd-ı bilâd ü emsâr ve mevki‘-i mübâhât ü iftihârda Aşağı Silezya ve Yukarı Silezya deyü îrâd olunan nâhiye olmağla, olur olmaz ‘avârız ile ne Nemçelü tarafından kasr-ı yed mutasavver ve ne Brandeburg cânibinden redde semâhat müyesserdir. Belki iki tâ‘ife miyânında gudde-i ba‘îr (deve vebâsı) gibi bir derd-i nâ-devâ ve bir meşgale-i ârâm-fersâ olup, Nemçelü'ye göre müsâ‘ade-i rûzgâra intizâr ile mağdûriyyete mülâbis sâhib-i evvellik istihkakı mülâhazası oldukca vesîle-i tesliyyet ammâ Brandeburg'a göre bir tarîkle redd iktizâ etse ‘âr-ı mağlûbiyet ve şinâr-ı hamiy-yetden başka yirmi beş seneden berü çekilen meşakkatler heder olmağla, hasım tarafında galebe zuhûru elbetde mahall-i ıztırâb ve hayretdir. Binâ‘en ‘alâ zâlik ya hasmını cânib-i âhardan işgalle Silezya tarafına teveccühden men‘ vâdîlerine intihâc veyâ memleketlerinin ba‘zısını konşulara pîşkeş çekmekle, kuvâsına îrâs-ı za‘f esbâbına teşebbüse muhtâc olmağın, bi'z-zarûre ümmîdvâr olduğu mâddenin husûlüne </span><span class="font14" style="font-weight:bold;">[M1 253] </span><span class="font14">talebkâr-lıkda ibrâm ve ısrârdan gayri çâresi olmadığı zâhir u bedîdârdır.</span></p>
<p><span class="font14">Ber-vech-i muharrer cumâdelûlâ gurresinde Berlin'e vusûl ve cânib-i garbîsinde ferş ve müheyyâ kılınmış hâneye nüzûl ve on günden sonra Başvekîl'e varılup, ‘inâyetli sâhib-i devlet efendimizin mektûb-i ‘âlîleri iblâğ ve Kral'a buluşmak günü müzâkere ve ta‘yîn olunmağın, hedâyâ-yı hümâyûndan otâk-ı behcet-nümûn evvelâ konağımızda kurulup, etrâf ve levâzımına bakıldıkdan sonra Kral'a varmakdan bir gün mukaddem ‘akkâmlarımız ile Kral serâyına irsâl ve anda bir münâsib mahalle nasbla mefrûşâtı bast ü ikmâl olundu. Ertesi gün sorguc ve atlardan gayri hedâyâ-yı mütenevvi‘a boğçaları üzerinde ism ü resmlerini mübeyyin yâfteler ile ‘arabaya tahmîl ve ba‘zı havâss-ı etbâ‘ımız ma‘rifeti ve tercemân ma‘iyyeti ile Kral serâyına gönderilüp, yedlerinde olan defter müterceme tatbîk olunarak dîvânhâne kenârında ‘Acem kâlîçeleri üzerinde tertîb ve teslîm olundukdan sonra hedâyâdan üç re‘s at dahi tesrîc ü tezyîn ve Hâs ahur'dan ta‘yîn olunmuş âdemler yedeğine verilüp ve kendi atlarımız dahi mükemmel raht ü bisât ile yedek etdirilüp, kendimiz ‘âdet üzere Kral'dan gelen hinto[y]va ve havâss-ı etbâ‘ımız ‘Osmânlı bisâtıyla yine Kral'dan gelen atlara râkib olup, bizi da‘vet ve istikbâle gelen karşucular ardınca altmış kadar tevâbi‘ u levâhık ile alay tertîb olunup, Kral serâyına varıldı. Nemçeliler tarafından sûret-i defter getürdilüp, onların rüsûm ve âdâbına ri‘âyetle hareket etmeleriyle nâme-i hümâyûn Dîvân Efendisi yedinde ve sorguc-i beh-cet-nümûn zarfıyla kethudâmız elinde on beş kadar etbâ‘ıyla dîvânhâneye girilüp, mor katife ile döşenmiş üç kademeli bir suffe üzerinde bir tarafında mufazzaz sandalî ve bir tarafında nâme koyacak serîr ortasında mâ‘î katîfeden siyâb-ı her rûze-i gubâr-âlûd ile Kral'a ayak üzerinde mülâkât: —Hâlâ erîke-pîrây-ı saltanat-ı ‘Osmânî şevketlü mehâbetlü Pâdişâh-ı ‘âlem-penâh Sultân Mustafa efendimiz hazretlerinin siz haşmetlü menziletlü dostlarına temhîd-i müvâlât zemîninde ihdâ buyurdukları hedâyâ-yı Hüsrevâne'lerini müş‘ir nâme-i meveddet-‘allâme-i Mülûkâne'leridir” deyerek nâme ve sorgucu biribiri ardınca Kral yedine i‘tâ ve ol dahi vâhiden ba‘de vâhid alup, sorgucu gûşe-i çeşmle mülâhaza ederek, yanında duran serîr üzere<sup>1</sup> vaz‘ u ibkâ ve tercemân vesâtatıyla Devleti ‘aliyye'den kendü hakkında zuhûra gelen iltifât ü ‘inâyetden </span><span class="font14" style="font-weight:bold;">[M1 254] </span><span class="font14">minnetdâr ve elçiliğimizden mahzûz olduğun yâd ü tezkâr eyleyüp, vardığımız hey‘etde konağımıza ric‘at olundu. Rucû‘umuz ‘akabinde Kral hediyye atları Hâs ahurlular yediyle serây havlusu içinde iki üç def‘a dolandırup, havluya nâzır pencereden mülâhaza ve: —Kendiler soyup, âdemlerine teslîm edeler” deyü tenbîh esnâsında mücevher rahtlar ve mutallâ kesmeler şa‘şa‘ası safâsından Kral kendüyi bitirüp, kimesneye bir şey vermek ‘âdetleri değil iken, hâs ahurlulara bir sâ‘atle birkaç altûn i‘tâ eylemişdir. İblâğ-nâme ve hedâyâ bu keyfiyyetde hıtâm-pezîr oldukdan sonra kış behânesiyle Berlin'de altı ay ikâmete niyyet ve Âsitâne-i sa‘âdet'de kendi elçilerine on sekiz ayda verilen ta‘yînât behâsı tarafımıza altı ayda verilmek üzere kavl ü karâr ve kendisi ekseriyyâ ekline geldiği Potsdam</span></p>
<p><span class="font14">nâm beldeye reftâr eyledi. Birkaç günden sonra tenakkul ve zıyâfetle bizi Potsdam'a da‘vet ve serây ve askerini ve kendünün bizzât tertîb ve nizâmlarına kıyâm hâletlerini seyr etdirüp, birâder-zâdeleriyle iki üç gün Potsdam korularında sayd u şikâr temâşâsı etdirdikden sonra, bir gün bizi yanına tenhâ da‘vet ve hoş âmed makülesi nevâziş ve istînâs zımnında derûnunda câygîr olan ittifâk mâddesin dermiyân ve yanında olan harîta ile ‘avâ’id ve fevâ’idin beyân etmeğin, mukaddemâ Âsitâne-i sa‘âdet'e ‘arz olunan vech üzere me’yûs olmayacak sûretde cevâbı verilüp, yine Berlin'e ric‘at olundu.</span></p>
<p><span class="font14">Potsdam, Berlin'in cânib-i garbîsinde Berlin'e yedi sekiz sâ‘at bu‘d ile Berlin içinden cereyân eden su üzerinde bir mütevassıt şehir olup, ekser mahalli Kral'ın ihyâ-kerdesi olmağla, bunda mükellef serây ve bağçe ve av-gâhları olup, Berlin'de elçiler zihâmından ve ashâb-ı maslahat ve şikâyet dağdasından âzâde-i hâtır olmak içün ekser-i evkatda bunda<a name="footnote1438"></a><sup><a href="#bookmark3787">1438</a></sup><sup></sup> eğlenüp, tedbîr-i mülkiyye ile hiyel-i harbiyye bâbında hâtırına gelen umûru mülâhaza ve zabt ü tahrîrden ve ricâl ve sergerdelerine ihtâr u tenbîhi iktizâ eden umûru başka başka telkin ve ta‘lîmden hâlî değildir<a name="footnote1439"></a><sup><a href="#bookmark3788">1439</a></sup><sup></sup>. Minvâl-i muharrer üzere Berlin'de ikametimiz eyyâmında hâtırhâhımız olan mahallere varmak içün konağımıza bir koçu ta‘yîn ve a‘yân ü ekâbiri bizi da‘vet ve ikrâm eylemek hâleti tenbîh ü telkin olunmağın, birâder-zâdeleri ve sâyir ricâl ve zâbitânı bizi iki üç günde bir bağçe ve hânelerine da‘vet ve nihâyet vüs‘-i behcetleri olan şeker zıyâfetleriyle icrây-ı levâzım-ı üns ü ülfet etmeleriyle, </span><span class="font14" style="font-style:italic;">dârihim mâ-dümte fî dârihim<a name="footnote1440"></a><sup><a href="#bookmark3789">1440</a></sup></span><span class="font14"><sup></sup> mazmûnuna ri‘âyetle imrâr-ı zemânına bezl-i miknet olundu. Eyyâm-ı şitânın uzun gicelerinde Kral Potsdam'dan Berlin'e gelüp, </span><span class="font14" style="font-weight:bold;">[M1 255] </span><span class="font14">hilâf-ı mu‘tâd iki ay kadar Berlin'de ikamet ve komadiye ta‘bîr olunur hayâlhâne nizâmına sarf-ı himmet etmekle, bizim içün bir suffe tahsîs ve birkaç kerre da‘vet ve kendisi a‘vân ü akrıbâsıyla hâzır-ı meclis olanlara bahşende-i lutf ü beşâşet olup, rakkas kızlar ve yoğurtçu </span><span class="font13" style="font-variant:small-caps;">(&lt;^jj^jj)</span><span class="font14"> nâmına mukallidler lisânından ‘aşk u mahabbet ve ‘âşık u ma‘şûk miyânında teshîl-i maslahata dâ’ir vesâtat ve kıyâdet hikâyetleri ve aralıkda sâz ü söz inbısâtlarıyla üç dört sâ‘at imrâr-ı zemân-ı kâmrânî ve izhâr-ı şâdmânî ederler. Ba‘zı kerre redûd (</span><span class="font4" style="font-weight:bold;">^^^^</span><span class="font14">) [=redoute] nâmına başka bir cemi‘yyet tertîb eyleyüp, ricâl ü nisvânı karma-karış kırmızı sandal ve cânfesden cilbâb ve kerrâke resminde üzerlerine birer şey geyüp ve yüzlerine âdem çehresi sûretinde birer burunduruk tutup, kim olduğu bilinmekden kaldıkdan sonra kârhâne içinde deverâna âgaz ve harekât ü sekenâtından his ile herkes gönlü çekdiği bânûyu elinden tutup, beynlerinde gayret ve hamiyyet dağdağası bertaraf olmağla, dûr u dırâz neşîb ü firâz olta ile icrây-ı levâzım-ı ihtizâz ederler ve gûyâ mestûru'l-hâl olmak zu‘muyla kol kol beğendikleri mahalle giderler. Bu cem‘iyyet ‘akabinde kârhânenin bir odasında Kral sofrası döşenüp, ref-i nikâb-ı vahşetle güzelce nüdemâyı yanına da‘vet ve sâ‘at beşe ve altıya varınca ‘îş ü ‘işret ile izhâr-ı meserret ve bu bezm-i hâssa dâhil olanlar istîfây-ı lezâyiz-i müfâharet ederler. Bu esnâda Kral bir gice konağımıza yakın a‘yân-ı beldeden bir kimesnenin hânesine gelüp, bizi yanına da‘vet ve: “Eyâ Devlet-i ‘aliyye'nin birkaç sene zarfında ceng ü cidâle niyetleri var mıdır?” deyerek kelâmı semt-i âhara tevcîh ve: —Yüz yirmi üç târîhinde Prut Suyu kenârında vech-i ma‘hûd üzere tazyîk olunan Moskov Çarı ahz ü esîr olunmak mümkün iken niçün müsâmaha olundu?” deyü su‘âl eyledikde: —Vak‘a-i mezkûre Dev-let-i ‘aliyye'nin dört kralla on yedi sene ‘ale't-tevâlî müdâfa‘a vü mücâdele eylediği evkâtdan çok uzak olmadığına binâ‘en, öyle etrâfı açık mahallerde re‘âyâ vü berâyânın pâymâl olması tecvîz-kerde-i cenâb-ı Hudâvendigâr olmayup, mücerred def‘-i sâ‘il ve sedd-i Sikender gibi Seyl-i ‘Arim'e hâ‘il olmak içün ol vakt bir asker ta‘yîn olunmuş idi. Çâr-ı mezkûr kendinin sû‘-i ‘ameli belâsına giriftâr ekl-i evrâk-ı eşcâr misillü meşakkatlere dûçâr olmağla, istîmâna müsâra‘at ve etrâfıyla Azak Kal‘a'sın teslîme mübâderet etmeğin, </span><span class="font14" style="font-style:italic;">el-„afvü zekâtü'z-zafer<a name="footnote1441"></a><sup><a href="#bookmark3790">1441</a></sup></span><span class="font14"><sup></sup> medlûlünce recâsına müsâ‘ade ve sebîli tahliye olunmak şîme-i kerîme-i </span><span class="font14" style="font-weight:bold;">[M1 256] </span><span class="font14">Pâdişâhâne'ye münâsib olan umûrdandır” deyü cevâb verilüp, eğerçi kabûl sûretinde sükût eyledi. Ammâ Moskovlu'dan gâyetde âzûrde-hâtır olmağla, elli dört yıl mukaddem mazhar oldukları ‘afv ü ‘âtıfetden hâlâ müte‘essif ü dilgîr olduğu ihsâs olunmuşdur.</span></p>
<p><span class="font14">Murûr-i eyyâmla altı ay temâm olmağa ve kış nihâyet bulmağa yaklaşmağla, mâh-ı şevvâlin yirminci günü<a name="footnote1442"></a><sup><a href="#bookmark3791">1442</a></sup><sup></sup> yine üslûb-i sâbık üzere nâme-i hümâyûn cevâbın almağa Kral tarafından da‘vet ve bu kerre başka bir odada ‘akd-i cem‘iyyet olunmak tarîkı üzere Kral yanına girilüp, itmâm-ı levâzım-ı müsâferetle ‘avdete ‘azîmet üzere olduğumuz ve nâme-i hümâyûn cevâbın almağa vardığımız takrîr ü tefhîm olundukda, elçiliğimizden izhâr-ı şükrân ve bizden Âsitâne-i sa‘âdet'de merâmları husûlüne dâ‘ir dostluk ümmîdinde olduğun zikr ü beyân ederek cevâb-nâmeye müte‘âkıb Başvekîl yediyle ba‘zı hedâyâ-yı cüz‘iyye i‘tâ olundu. Bundan sonra bizi hudûddan istikbâl eden mihmândâriyle Leh hudûduna ircâ‘ u îsâl içün ‘araba ve bârgîr ihzâr etmeğin, gurre-i zilka‘dede Berlin'den hurûc ve on dört günde makarr-ı emâret-i Silezya olan mârrü'z-zikr Breslav şehrine vülûc olunup, anda beş altı gün ikâmet ve müceddeden ‘araba maslahatına temşiyet verilmekle, kurây-ı hudûd-i Leh'den Utripeça nâm karyeye dâhil ve kat‘-ı merâhil olunarak zilhiccenin beşinci günü<a name="footnote1443"></a><sup><a href="#bookmark3792">1443</a></sup><sup></sup> Hotin'e on beş sâ‘at bu‘du olup, Leh ile Boğdan toprağı miyânında hadd-ı fâsıl olan Horodenka nâm kasabaya vusûlümüzde üslûb-i sâbık üzere Boğdan Voyvodası mihmândârı istikbâl ve ihzâr-ı levâzım-ı hatt ü <a name="bookmark3793"></a>tirhâl ederek on sâ‘at berüde Nehr-i Prut üzerinden mürûr ile Çernaviç nâm karyeye bundan dahi Podşan nâm kasabaya gelüp, ‘îd-i adhâ tevassut ve yağmurlar mütemâdi olmağın, bunda üç gün ikâmet ve bu mahalden dahi üç günde makarr-ı emâret-i Boğdan olan Yaş'a vâsıl ve henüz vârid olmuş Boğdan Voyvodası Üçüncü Ligor Bey'e musâde-fe ve bundan dahi tekrâr ‘araba ve bârgîr mâddesine nizâm verilüp, Kalas ve Maçin yolu iktizây-ı vaktle zahmetli olduğu ma‘lûm olmağın, Burlat nâm mahalden Eflâk'a doğru teveccüh ve üç günde Boğdan ile Eflak miyânında hâdd-ı fâsıl olan Fohşan nâm şehre varılup, bunda dahi Eflak Voyvodası'nın mihmândârı istikbâl ve Bükreş'e uğramaksızın dört beş günde Tuna ile Arces [=Argeş] nâm nehir miyânında Oltelic [=Oltenita] nâm karyeden gurre-i muharremde Tuna üzerinde Tutrakan nâm kasabaya </span><span class="font14" style="font-weight:bold;">[M1 257] </span><span class="font14">dâhil ve bunda on aydan berü hasret-keş olduğumuz câmi‘ ve minâre müşâhedesiyle küllî meserret hâsıl olmağın, secde-i şükre mübâderet ve du‘ây-ı devâm-ı Devlet-i ‘aliyye'ye muvâzabet zımnında Hezargrad ve Karînâbâd ve Kırkkilise üzerinden Âsitâne-i sa‘âdet'e bâl-güşây-ı müsâra‘at ve bi-fazlihî sübhânehû sene-i kâmile temâmı olan mâh-ı muharremin on dördüncü günü<a name="footnote1444"></a><sup><a href="#bookmark3794">1444</a></sup><sup></sup> İstanbul'a duhûl ile bir müddetden berü etrâf u eknâfa perîşân olmuş havâss-ı arâmiş ü müsûl menzilgâh-ı evvelîne rücû‘ u hulûl eyledi. </span><span class="font14" style="font-style:italic;">Fe hamden sümme hamden sümme hamden<a name="footnote1445"></a><sup><a href="#bookmark3795">1445</a></sup></span><span class="font14"><sup></sup>.</span></p>
<h2><a name="bookmark613"></a><span class="font14" style="font-weight:bold;"><a name="bookmark3796"></a>Vasf-ı etvâr-ı Kral</span></h2>
<p><span class="font14">Mûmâ ileyh fünûn-i me‘ârifden hissedâr, husûsan âşinây-ı tevârîh u ahbâr olmağ-la, leyl ü nehâr İskender ve Timur makülesi sâhib-i zuhûrların etvâr u âsârını mutâla‘a ile ceng ü cidâl bâbında sudûra gelen hîle vü tedbîrlerine iktidâ ve evlâd ü ‘ıyâl gâ‘ilesinden bî-pervâ mezheb ü diyânet kaydından müberrâ olup, efkâr ü etvârı tevsî‘-i dâ‘ire-i memleket ve tahsîl-i şân ü şöhrete masrûf ve maksûr olmağın, muhtâc ve merâci‘ olduğu âdemlere izhâr-ı tevâzu‘ ve müvâlât ve etrâfında bulunan hem-civâr ve akrıbâsıyla iktizây-ı hâle göre müdârât ve mücârât edüp, hâlâ işe yarar iki birâderi ve iki birâder-zâdesi ve iki hemşîre-zâdesinden başka kavm-i kabîlesi<a name="footnote1446"></a><sup><a href="#bookmark3797">1446</a></sup><sup></sup> vâfir olmağla, bunları Ser‘askerlik ve asker-perverlik umûrunda istihdâm ve ekser-i evkâtda yanından ayırma-yup: —Benim sa‘y ü himmetim semerâtı size râci‘dir” diyerek kendüye râm eyleyüp, ricâl ve sergerdelerine ikrâm ü i‘tibâr ve her birine me‘mûr olduğu hidmetde istiklâl verüp, tenbîh ve tefhîmi iktizâ eden mevâddı sırran ifâde ve âharı mahrem etmemekle zu‘munca kâmkâr ve celb-i hâtır ile minnetdâr eyleyüp, ceng esnâsında mecrûh ve ‘amelmânde olanlar içün ta‘yîn ve vezâ‘if ile tavhâneler ve evlâd ü ‘ıyyâllerine terbiye içün kâşâneler ihdâs eyleyüp, bu maküleden ceneral-zâde ve beyzâde olanları on dört on beş yaşına varınca okudup, yazdırmak ve harekât-ı harbiyye ta‘lîm etdirmek üzere muh-sûs mahaller ta‘yîn ve hâllerine göre elvân çukadan güzelce libâs geydirüp, hadd-ı temyîze bâliğ oldukdan sonra sırtına mâ‘î scerlet çukadan bir gümüş çaprazlı timür koparan<a name="footnote1447"></a><sup><a href="#bookmark3798">1447</a></sup><sup></sup> ilbâs eylediğinden başka, kiminin omzuna sırmalı şerit takmak ve kiminin boynuna palheng sûretinde gümüşden bir şey sarkıtmak ile emsâlinden temyîz ve ikrâm ve derhâl bir bölük askere bayrakdâr veya onbaşılık ve yüzbaşılık misillü hidmetler ile tevkır ü ihtirâm eyleyüp, </span><span class="font14" style="font-weight:bold;">[M1 258] </span><span class="font14">her kande bir serv-i kamet<a name="footnote1448"></a><sup><a href="#bookmark3799">1448</a></sup><sup></sup> hûbrû gulâm var ise bu makûle sergerdelik i‘tibârıyla mümtâz ve muhtâr ve derd-mend sultâtlar bu misillü zâbitlerinin güzelliği ile ihtizâz ve iftihâr eyleyüp, askerî makûlesin gice gündüz kakadan kal‘aya ve kollukdan kolluğa tahrîkden hâlî koymamak ve evkat-ı mahsûsada şehir içinde ve etrâfında mu‘ayyen meydânlarda tüfeng tutmak ve üç yüzü birden doldurup, boşandırmak ve dîvâr gibi yekpâre yürüyüp, ikdâm ve ihcâmda nizâm-ı saffı bozmamak üzere ta‘lîm ü terbiye ve kendilerini ölmeyecek kadar bir parça nân ile esîrden bed-ter<a name="footnote1449"></a><sup><a href="#bookmark3800">1449</a></sup><sup></sup> hayrân ve ser-gerdân gice gündüz tüfeng elde, palaska belde, karnındaki karnında, sırtındaki sırtında, tahte'l-kahr kullandırup, ber-vech-i muharrer bayrakdâr nâmına bir tâze oğlan elinde mızrak bir bölük sultâtı önüne katup, her ne işâret ederse bir tarîkıyla muhâlefet mümkün değildir. İkişer ikişer şehirlü hânelerine taksîm edüp, boğazları tokluğuna ev sâhibine hidmet ederler. Haftada iki gün kâr ü kisbe ruhsat verüp, san‘atdan behresi olmayanlar halkın bağçesin kazmak ve odun yarmak makûlesi hid-metlerle sedd-i ramak ederler. İki sâ‘atde bir kerre onbaşıları elinde esâmî defteri kol-lukda olanları kollukda, âzâde ise eğlenüp yatdığı mahalde yoklayup, firâr ü gaybet etmiş olursa derhâl zâhir ola düşmekle, hâric-i beldede bir küçük kal‘adan iki üç pâre top atılup, keyfiyyet ma‘lûm ve etrâfa arayıcılar yayılup, müsâmaha mümkin olmamağın, elbette ahz ederler ve bölüğüne îsâl ile kapudanına teslîm ve meydân-ı siyâsete takdîm ederler. İki tarafında otuz kırk kadar yoldaşları ellerinde birer kırılmaz çubuk firârîyi belinden yukarı ‘uryân ederler ve feryâd ü istirhâma mecâl olmamak içün ağzına bir parça kurşun verilüp, on beş yirmi kerre içlerinde gidüp geldikçe cümlesi çubuk ile çarparlar. Canı çıkmağa yaklaşdıkda siyâbını arkasına verüp dükkânlardan merhem akçası nâmına birer pâre düşürtmekle, zımnen teşhîr-i ‘âlem ederler. Bu mertebe ile müteneb-bih olmayup, iki üç kerre firâr eder ise ayağına pranga urulup, bir dama habs ederler. A‘yân-ı beldeden umûr-i şâkka içün hidmetkâr isteyen getürdüp, günde bir pâre etmekle istihdâm ve ahşâm yine mahalline îsâl eder. Her bölüğün tâ‘ifesi âhardan mümtâz olmak içün kimi Boşnak ve kimi Macar kıyâfetinde u‘cûbe hey‘etlerle gören bir şey kıyâs eder. Ekserine yeşil </span><span class="font14" style="font-weight:bold;">[M1 259] </span><span class="font14">çuka geydürüp ehl-i İslâm'a izhâr-ı meveddet etmekle hem-civârlarının bu vaz‘ına canı sıkılup, “Brandeburg Kral'ı müslüman olacak imiş” deyü ta‘n ü telmîh ederler. Mûmâ ileyhin bu makûle hiyel-i harbiyye ve umûr-i siyâsiy-yede ihtimâmı temâm olduğundan gayri kimin yedinde nâtık ve sâmitden bir külliyyet-lice şey‘ görürse mahşerde haklaşmak şartıyla alup, ba‘zı kerre edâ ve ekserinde leyte ve le‘alle ile ihmâl ü igzâ eder. Nazm ü nesr ile idâre-i kelâma kadir, hadî‘akâr-ı mâhir olmağın, lâbe-i şâ‘irâne ve mutâyebe-i münşiyâne bilür. Hattâ geçen sene Nemçe Krali-çesi'ne hâb-ı hargûş niyyetiyle bir mektûb-i mübhemü'l-mefhûm yazmış imiş. Hattârlık ve hadî‘akârlıkda keyfiyyeti ma‘lûm olmağın ortalığa yayulup, Lehlüler istinsâh ve mübhem olan fıkralarına dürlü dürlü ma‘nâlar yakışdırmağla nakl-i meclis ittihâz ve Leh'den murûrumuzda bize kırâ‘et ve irâ‘et etdiler. Bir kimesnenin nazm ü nesri ter-cemân-ı ‘akl ü fikri olmak mülâhazasıyla keşîde-i silk-i sutûr kılınmışdır. Mazmûnu bu ki: —Benim muhibb ü mihribân ve hem-civâr-ı kâmrânım, müvâlât-ı derûnî ve musâfât-ı bîrûnîye münâsib tahiyyât-ı râyıka ve teslîmât-ı fâ‘ika iblâğından sonra münhâ-yı mah-las-ı dil-rubûde budur ki, ber-muktezây-ı şîve-i rûzgâr miyânımızda olan kâr-zâr sebebiyle birbirimizi istîsâl mertebeleri bedîdâr olduğu muhtâc-ı beyân değildir. Böyle za-rar-ı küllîye kadir olan âdem mahallinde fâ‘ide-i ‘uzmâya ‘âlet ü ‘illet olmak kava‘id-i mücerrebeden hâric olmadığın mülâhaza ederek dâ‘imâ bizimle musâfât ve müsâlemeye himmet ve yanınızda bulunup, sizi semt-i münâfereye tergıb edenlerin kelâmını ısga etmemeğe ‘inâyet buyurmanız mercûdur. Size hulûs ve muhabbetde râsih-dem ve sâbit-kadem olduğumu ibrâz ve isbât içün inşâ‘allâhü Te‘âlâ karîben cenâbınıza bir mürû‘et ve âdemiyet etmek zamîr-güzârımdır ki, sûret-i hâli görenler şâbâş u tahsîn ve gûş edenler himmet-i sâdıkaneye âferîn edeler. Bu mensûresidir. Manzûmesi şöyle ki, şu‘arâ vü hükemâdan ve kadîmî-mensûb ve âşinâlarından biri kendüye nasîhat sûretinde kâğıd tahrîr edüp: —Benim efendim, eğerçi şimdilik size baht-ı yâver ve pertev-i ikbâliniz reşk-hâverdir. Ammâ harekât-ı felekiyye bir ber-karâr olmayup, nâgehân merâmınız ‘aksince deverân eylemek ‘âdât-ı dehrden müsteb‘id olmamağın, meydân-ı nusrat ü galibiyyet sizde iken, husemânızla musâfât ve müsâleme mesleğin ihtiyâr ve muhâfaza-i sît ü sadâya ibtidâr buyursanız size hayırludur” </span><span class="font14" style="font-weight:bold;">[M1 260] </span><span class="font14">sûretinde ba‘zı terhîb ü terbiye mazmûnunu derc etmeğin, cevâbında yazmış ki: —Benim muhibb-i sadâkatkâr ve hik-met-şi‘ârım farazâ sen ağniyâdan olup, akçayı çok sarf etsen sana müsrif ü mütlif ve az harc eylesen mümsik ü müfrıt derler. Lâ büd ikisi miyânında hadd-i vasat ve tarîka-i i‘tidâl tahsîline muhtâcsın, bu mukaddime üzere sen şimdiki hâlde pek cesîm ve behâdır değilsin ki, senden havf ü haşyet oluna. Pek sagîrü'l-cism ve kasîr değilsin ki, mashara-lar gürûhuna lâhik olmağla, halk seni udhûke ittihâz edüp, musâhabetinle kesb ü safâ eyleye. Çün hakîkat-i hâl böyledir. Ya sende bu ra‘d ü berk ve haddinden hâric retk u fetk nedir? İşte böyle nâ-becâ harekâtın seni mu’âhaze iktizâ ederdi. Ammâ sen bu irşâd ve îrâdı kendi nefsine kıyâsla etdiğine binâ‘en, ma‘zûr ve ma‘fuvsun. Fi'l-hakîka ben de senin gibi edîb ve feylesof<a name="footnote1450"></a><sup><a href="#bookmark3801">1450</a></sup><sup></sup> ve selâmet-i sadr ile mevsûf olsam ahbâbıma böyle nasîhat ederdim. Lâkin çünki benim ‘inân-ı ‘azîmetim irgam-ı husemâya ma‘tûf ve nakdîne-i hayâtım temhîd-i mülke masrûfdur. Senin re‘y ü nasîhatine teba‘iyyet mümkün değildir. Ve seninle benim muhâvere vü mükâtebem ol sûrete benzer ki, bir gün İskender-i Rûmî'nin huzûruna ‘ikab ü ‘itâba müstehak bir âdem getürmüşler. ‘Afv ü lutf ile mu‘âmele etmiş. Nüdemâsından bir sâde dil: —Yâ emîr ben senin yerine olsam bu herife</span></p>
<p><a name="bookmark3802"></a><span class="font14">‘ikab ederdim” dedikde, İskender: “Sahîhdir ben de senin yerine olmadığım içün bu âdemi ‘afv ü âzâd eyledim” demiş ola.</span></p>
<h2><a name="bookmark614"></a><span class="font14" style="font-weight:bold;"><a name="bookmark3803"></a>Vasf-ı memleket-i Brandeburg</span></h2>
<p><a name="bookmark3804"></a><span class="font14">Saksonya Eyâleti, cenûbden şimâle mümted olmuş bir tûlânî hutta olup, cenûb tarafına Yukarı Saksonya ve şimâl cânibinde bahra mücâvir olan semtine Aşağı Saksonya ta‘bîr olunmağla, Brandeburg memleketi bu Saksonya Eyâleti’nin böğründe aslında Saksonya'dan ma‘dûd bir sancak yer olup, Yanık Kal‘a ma‘nâsına Brandeburg Şehri, Berlin Nehri'ne muttasıl Hâbil nâm nehir kenârında fi'l-asl Brandeburg elektörlerinin makarr-ı emâreti olmağla, bu nâmla şöhret bulmuşlardır. Brandeburg Kal‘ası, Berlin'e on altı sâ‘at bu‘d ile Berlin'in cânib-i garbîsinde bir şehr-i muhtasardır. Bundan gayri Nemçe Memleketi içinde şunda bunda birkaç parça yerleri dahi vardır. Prusya Sancağı, Brandeburg'dan iki yüz sâ‘at cânib-i şarka Leh ve Moskov memleketlerine mücâvir olup, bunun yanında Pomeranya nâmına Bahr-i Baltık'a muttasıl bir parça yerleri dahi vardır. Kral'ın ecdâdı aslında </span><span class="font14" style="font-weight:bold;">[M1 261] </span><span class="font14">dükalık ve elektörlük ile Brandeburg'da Nemçe Devleti himâyetinde iken, yetmiş sene mukaddem Moskov ile Şved [İsveç] beyninde hâdis olan külliyyetli cengler esnâsında Kral'ın ikinci ceddi işe<a name="footnote1451"></a><sup><a href="#bookmark3805">1451</a></sup><sup></sup> karışup, o keşmekeşler hilâlinde Prusya'ya mâlik ve Prusya Krallığı nâmını tahsîl etmiş[tir.] Ol zemândan berü tevsî‘-i dâ‘ire-i emâret kasdıyla Berlin şehri ta‘mîrine sarf-ı himmet ve mâlik oldukları yerlerin nizâmına gayret eyleyüp, Berlin'i makarr-ı emâret ittihâz etmişler. Şimdiki kral, tevârîh-âşinâ ve ceng ü cidâlden bî-pervâ bâlâ-pervâz âdem olmağla, ecdâdının mülküne kanâ‘at etmeyüp, yüz elli üç târîhi<a name="footnote1452"></a><sup><a href="#bookmark3806">1452</a></sup><sup></sup> hilâlinde pederinin vefâtı Nemçe Çâsârı Altıncı Kar-los'un rihletine mürâdif ve Nemçe Devleti'nin ihtilâli zemânına musâdif olmağın, imparatorluk sevdâsıyla Françe Devleti'ni kendüye uydurup Nemçe üzerine kalkmış ve ol zemânda Nemçeliler'in mâ-bihi'l-iftihârı olan Silezya Nâhiyesi'ni ihtilâs etmiş idi. Silez-ya mâddesi bir derd-i nâ-devâ olmağla, mürûr-i zemânla miyânelerinde küllî cidâl ü münâza‘aya mü‘eddî ve Saksonya Eyâleti'nin pâymâl olmasına ve bilâhare Françe ve Moskov devletlerinin Brandeburg ‘aleyhine ittifâk etmelerine bâ‘is olmak keyfiyyetleri meşhûrdur. Bu behânelerle Brandeburg Kral'ı, vilâyetinin tehammülünden ziyâde asker tedârüküne bezl-i miknet ve leyl ü nehâr Silezya Sancağı muhâfazasına sarf-ı himmete muztarr olmuşdur.</span></p>
<h2><a name="bookmark615"></a><span class="font14" style="font-weight:bold;"><a name="bookmark3807"></a>Hâtime</span></h2>
<p><span class="font14">Husûsât-ı mestûre şimdilik herkesin bildiği şeyler olmağla, bu mertebe tafsîle ne hâcet sûretinde ihvânü's-safâdan i‘tirâz-ı mukaddere şöyle cevâb verilür ki, yirmi otuz seneden sonra bu sadedlere ‘ârif-i ehl-i hidmet ü dirâyet mefküd ve mevcûd olanların rivâyet ve haberleri mütehâlif olmağla, kavline i‘timâd olunur âdem maküle-i kîmyâ ve <a name="bookmark3808"></a>‘Anka'dan ma‘dûd ola düşer. Binâ’en ‘alâ zâlik, kalem-i râ‘id ve sâ‘id müsâ‘id iken kıssayı hakikati üzere serd ü beyân ve sebt-i cerîde-i itkan eylemek, vaktiyle fevâ‘id-i şettâyı müntic ü mûris ve elbetde zikr-i cemîle bâ‘isdir. Taraf taraf tahrîr-i havâdis ü âsâra hâcet mess etdikce, muharrir ve mütekellimde ‘adem-i kudret veyâ muhâtab ve müstemi‘de kusûr-i rağbet zuhûrundan nâşî vâcibü't-tezkâr ve lâzimü'l-ihtâr niçe ehâdîs ü ahbâr ihmâl ve nisyân peygûlelerinde karâr etdiği şâyi‘dir. Îmdî eslâf ve ihvânımız zabt-ı tevârîh u vekayi‘ ile bizi bin yıllık umûra vukuf ve ıttılâ‘ fâ’idesinden hissedâr etdiği gibi bizden de ahlâfımıza böyle </span><span class="font14" style="font-weight:bold;">[M1 262] </span><span class="font14">Pâdişâh-ı Cemcâh ve Şehinşâh-ı ‘âlem-penâh </span><span class="font14" style="font-style:italic;">veffakahüllâhü ve kavvâhü<a name="footnote1453"></a><sup><a href="#bookmark3809">1453</a></sup></span><span class="font14"><sup></sup> hazretlerinin nâm-ı nâmîleriyle musaddar ve müzeyyen bir makale-i müşgîn-külâle yâdigâr olmak vâcibe-i mürüvvet ve lâzime-i fütüvvet ve ‘ubûdiyyetdir. Cenâb-ı Hak zıll-i zalîl-i re‘fet ü ‘atûfetlerin bilâd ü ‘ibâd üzere müs-tedâm ve zemân-ı behcet-iktirân-ı Husrevâne'lerin envâ‘-ı fütûh u beşâ‘ir ile şâd-kâm eyleye âmîn.</span></p>
<h2><a name="bookmark616"></a><span class="font14" style="font-weight:bold;"><a name="bookmark3810"></a>Fevt-i Re’îsülküttâb el-Hâc „Abdî Efendi</span></h2>
<p><span class="font14">Mûmâ ileyh saferu'l-muzafferin yirmi ikinci rikâb günü<a name="footnote1454"></a><sup><a href="#bookmark3811">1454</a></sup><sup></sup> Enderûn-i hümâyûn'da kahve fincanı yedinde iken, mevt-i fücâ‘î ile ‘âlem-i fânîden ba‘îd ü nâ‘î oldu. Sad-rıa‘zam Mektûbcusu olan Mehmed Emîn Efendi'nin kabiliyyet ü isti‘dâdı zâhir ve efânîn-i aklâma vukufu </span><span class="font14" style="font-style:italic;">evzahu min bedri's-sâfir<a name="footnote1455"></a><sup><a href="#bookmark3812">1455</a></sup></span><span class="font14"><sup></sup> olduğuna binâ‘en, yevm-i mezkûrda hidmet-i refî‘a-i riyâsetle tatrîb ve Resmî Ahmed Efendi Mektûbculuk ile tatyîb olundu.</span></p>
<p><span class="font14">Mütevaffâ-yı mûmâ ileyh Sadr-ı maktûl Îbrâhîm Paşa'nın Mühürdârı olup, müd-det-i medîdeden berü Tezkirecilik hıdemâtında istihdâm olunup, kavânîn-i devlete ri‘âyet ve mezlaka-i kadem olan umûrdan mücânebet ve ihtilât-ı nâsdan mübâ‘adet üzere olduğundan, cümleye zâtı ma‘lûm ve menâsıb-ı devletden gayr-i mahrûm olup, giderek Riyâset-i Defterdârlık gibi menâsıb-ı celîlede müstahdem ve her mansıbda şöhreti </span><span class="font14" style="font-style:italic;">ke-nârin „alâ „alem<a name="footnote1456"></a><sup><a href="#bookmark3813">1456</a></sup></span><span class="font14"><sup></sup> olmuşidi. Ancak ma‘arrat-i cehlden vâreste olacak kadar kesb-i hünere zemân müsâ‘id olmayup, tahrîrâtı habt ü halelden ve kelimâtı lahn ü zelelden hâlî olmayup, kesret-i emvâl ü nukud ile tüvângerân-ı zemânaden ma‘dûd iken, imsâk ü buhl ile mezmûm ve âsâr-ı hayriyye ve istınâ‘-ı ma‘rûfa muvaffak olamadığı erbâb-ı tahkika ma‘lûmdur.</span></p>
<h2><a name="bookmark617"></a><span class="font14" style="font-weight:bold;"><a name="bookmark3814"></a>Havâdisât-ı müteferrika</span></h2>
<p><a name="bookmark3815"></a><span class="font14">Sevdâ-zedenin biri mücevvef bir sandık îcâd ve derûnuna ba‘zı silâh teşhîn ve i‘dâd ve Sultân Ahmed Câmi‘i hâricinde vâki‘ Dikilitaş kurbuna vaz‘ ve: “Asumâna ‘urûc edeceğim” deyü jâjhâ olmağla ahz ve tîmârhâneye def olundu.</span></p>
<p><span class="font14">Âhır-ı erbi‘ây-ı saferde Mehmed Emîn Efendi, Defterdârlık 'dan ‘azl ve o yevm-i nahs-i müstemirde ‘Avnî Efendi yerine vasl olundu.</span></p>
<p><span class="font14">Mukaddemâ Yanya Mutasarrıfı iken, zulm ü i‘tisâfı sebebi ile Vezâreti ref‘ olunduğunu istihbâr ve Arnabudluğ'a firâr eden Vezîr Îsmâ‘îl Paşa, mukterif olduğu hatî’et ü havbeden istiğfâr ü tevbe eyleyüp, Vezâret'i ibkâ olunmuşidi. Müşârun ileyh yine hâlinde durmayup, pâ-nihâde-i zirve-i lecc ü ‘inâd ve rehrev-i girîve-i ‘utuvv ü fesâd olup, Avlonya ehâlîsi ile fuzûlî iş‘âl-i nâyire-i harb ü nizâl ve ma‘rekede kurşun ile urulup, </span><span class="font14" style="font-weight:bold;">[M1 263] </span><span class="font14">müte’essiren dârü'l-cezâya intikal eyledi.</span></p>
<p><span class="font14">Bâb-ı ‘âlî'de Sadrıa‘zam dîvânda hâzır iken mîrâs iddi‘âsıyla bir şahs-ı tebehkâr dîvân kalemi küttâbından hasm ittihâz etdiği Fâhir nâm kimseyi bıçak ile zahmdâr edüp, dîvân yerinde kasd-ı telef-i nefs etdiğiyçün ahz ü habs olundu.</span></p>
<p><a name="bookmark3816"></a><span class="font14" style="font-weight:bold;">Vezîr „Abdî Paşa</span><span class="font14">, A‘zâz ve Kilis'den ‘azl olunup, Trabzon Eyâleti'yle memnûn ve selefi Vezîr Nu‘mân Paşa'nın Van Eyâleti'ne irsâli emr-i hümâyûn olup, A‘zâz ve Kilis san-cağlarıyla Hâs Ağası Ahmed Paşa'nın kadri efzûn oldu. Âsitâne-i sa‘âdet'de müttekî-yi visâde-i râhat olan Rumeli Vâlîsi Muhsin-zâde Vezîr Mehmed Paşa ve Anadolu Vâlîsi Vezîr Silahdâr Mehmed Paşa, işbu rebî'ulevvelin yirmi üçüncü günü<a name="footnote1457"></a><sup><a href="#bookmark3817">1457</a></sup><sup></sup> mansıblarına râhî olmaları irâde-i hazret-i Pâdişâhî oldu.</span></p>
<h2><a name="bookmark618"></a><span class="font14" style="font-weight:bold;"><a name="bookmark3818"></a>Ahvâl-i Nakşî Mustafa Ağa</span></h2>
<p><span class="font14">Mûmâ ileyh devr-i Mahmûd Hânî'de Enderûn-i hümâyûn'a çırâğ olup, üsve‘-i hâl ile imrâr-ı </span><span class="font14" style="font-style:italic;">guduvv ü âsâl<a name="footnote1458"></a><sup><a href="#bookmark3819">1458</a></sup></span><span class="font14"><sup></sup> eyler iken, Hâkan-ı zemân ‘asrında nahl-i emeli bâr-âver-i ikbâl olup, rüşd ü isti‘dâdına nazar ve Kahveci-başılık ile kadr ü i‘tibârını füzûnter buyurduklarından gayri, Hazîne Kethudâlığı'ndan muhrec mütevaffâ Vezîr Halîl Paşa mahlûlünden yetmiş kîse fâyizlü bir mukata‘a dahi bilâ-mu‘accele merkuma ihsân ve in‘âmât-ı sâyire ile vâreste-i muzâyaka-i dehr-i bî-emân kılınmışidi. Îktizây-ı mahlas ile ba‘zı umûrda münâkaşa vü mücâdele ve mu‘zamât-ı hutûb-i devlete müdâhale tedrîci hayyiz ü rağbetini izâle edüp, bir zemân sâkıt ‘ani'l-i‘tibâr geşt ü güzâr ve istiskal olunduğunu ağyârdan istitâr edüp, hücûm-i endûh ü ekdâr cânına kâr eyleyerek ‘âkıbet hasta vü bîmâr ve evâhır-ı rebî‘de ‘âzim-i dârü'l-karâr oldu. Mûmâ ileyh sahî ve civân-merd <a name="bookmark3820"></a>ve kâni‘ ü hursend bir şahs-ı tenûmend olup, Enderûn-i hümâyûn'da bî-îrâd olanlara yed ü lisânıyla imdâd ve kati çok mekkâre-i ahvâle kuvvetu'z-zahr-ı temânü‘ u sedâd olmu-şidi.</span></p>
<h2><a name="bookmark619"></a><span class="font14" style="font-weight:bold;"><a name="bookmark3821"></a>„Azl-i Ser-çavuşân</span></h2>
<p><a name="bookmark3822"></a><span class="font14">Dîvân-ı ‘âlîde Çavuş-başı olan Halîl Bey, ‘azl-i bî-hengâm ile mütelâşî ve o hid-met-i refî‘a Teşrîfâtî olan Ahmed Efendi'nin medâr-ı nümüvv ü inti‘âşı olup, Mukâbele-i Süvârî bulunan ‘Âkif Efendi, ber-vech-i ilhâk hidmet-i teşrîfât ile mazhar-ı işfâk oldu.</span></p>
<h2><a name="bookmark620"></a><span class="font14" style="font-weight:bold;"><a name="bookmark3823"></a>İ„dâm-ı ba„zı sarrâfân</span></h2>
<p><a name="bookmark3824"></a><span class="font14">Eğin Kasabası'nda Nakîbü'l-eşrâf Vekîli olan şahısdan ehâlî iştikâ ve hakkından gelinmesini istid‘â eylediklerine binâ‘en, mahallinde mübâşir ma‘rifetiyle da‘vâları şer‘an </span><span class="font14" style="font-weight:bold;">[M1 264] </span><span class="font14">ru‘yet olunmak bâbında ısdâr-ı hükm-i kazâ mazâ olmuşidi. Mahalline varıldıkda, NakTb'in kâtil olduğunu sarrâf gürûhundan ba‘zı eşrâr bir takrîb i‘lâm et-dirdüp, i‘dâmına ihtimâm eylediklerini NakTb'in eytâm-ı sigârı vü ‘ıyâli ve sâdâtdan ba‘zı kimseler rikâb-ı hümâyûn'a ‘arz-ı hâl ve keyfiyyet kemâ yenbagT tefahhus ve bu tarafa inhâ olunmaksızın mezkûrun izâlesi mûcib-i tehevvür-i Pâdişâh-ı cemîlü'l-hısâl olmağla, kazıyyede medhali ve bu fesâdda eli olan dört nefer sarraf küşte-i dest-i seyyâf ve ‘ibret-i enzâl ü eclâf oldu.</span></p>
<h2><a name="bookmark621"></a><span class="font14" style="font-weight:bold;"><a name="bookmark3825"></a>Fevt-i Vâlî-yi Mısır</span></h2>
<p><a name="bookmark3826"></a><span class="font14">Bir müddetden berü ve Mısır Vâlîsi olan Vezîr Defterdâr Ahmed Paşa, hatfe en-fihî vefât ve Kapudân-ı sâbık Vezîr el-Hâc Hasan Paşa, mansıb-ı mezkûr ile kesb-i me-serrât edüp, Mar‘aş Beylerbeyisi Rişvân-zâde Süleymân Paşa dahi âhirete mürtahil ve yerine Mîr-i mîrân'dan Melek Ahmed Paşa muttasıl oldu.</span></p>
<h2><a name="bookmark622"></a><span class="font14" style="font-weight:bold;"><a name="bookmark3827"></a>Ba„zı havâdis</span></h2>
<p><span class="font14">Yeniçeri Ağası ‘azl ve Tekfurdağı'na iclâ ve Kul Kethudâsı Ağalık ile kâm-revâ kılınup, silsile-i ocağ üzere Zağarcı-başı, Kul Kethudâsı ve Seksoncu, Zağarcı ve Turnacı, Seksoncu ve Muhzır Ağa, Turnacı-başı ta‘yîn ve menâkib-i istihkâkları hıla‘-i zâhire ile tezyîn olundu.</span></p>
<p><span class="font14" style="font-weight:bold;">Şehr-i rebî‘ulâhırın </span><span class="font14">onuncu günü<a name="footnote1459"></a><sup><a href="#bookmark3828">1459</a></sup><sup></sup> cünûd-i muvahhidînin bir kıst mevâcibleri hazîne-i mevâhib-defîne-i Şâhâne'den ifrâz ve me’mûrlara tevdî‘ ve Paşa-kapusu'nda dahi süvârî ocağlarının ‘ulûfeleri tevzî‘ olunup, ba‘de'd-devr taraf-ı hümâyûndan şeref-rîz olan teşrîfât-ı seniyye kadr-i Sadrıa‘zam'ı terfî‘ eyledi.</span></p>
<p><span class="font14">Mevsim-i derya güzerân olduğuna binâ‘en, Ak-deniz'e kapudan olan Vezîr Meh-med Paşa, Donanma-yı hümâyûn'u mahsûben bi's-selâme mersây-ı Tersâne'ye îsâl ve huzûr-i Sadrıa‘zamî'ye gelüp, telebbüs-i hil‘at ile mâye-i şeref istihsâl eyledi.</span></p>
<p><span class="font14" style="font-weight:bold;">Kırım Hânı </span><span class="font14">Kırım Girây Hân, cesâret-i müfrita ile meşhûr ve ‘âkıbet-i hâli mülâhazadan dûr olmak hasebiyle hudûdda tahte'r-remâd istitâr olan nâr-ı fitneyi îkad ve şurût-i musâlahayı ifsâd eyleyeceği ihtimâlâtından fazla tekâlîf-i şâkka ile devleti tasdî‘ ve metâlib-i nâ-bercây-ı nâsı iltizâm ile nezd-i devletde olan vaka‘ u nüfûzunu tazyî‘ edüp, [</span><span class="font14" style="font-weight:bold;">mısra]„:</span></p>
<p><span class="font14">Ve men yüksiru't-tesâ‘ele lâ büdde yahrum<a name="footnote1460"></a><sup><a href="#bookmark3829">1460</a></sup></span><span class="font14" style="font-style:italic;"><sup></sup></span></p>
<p><span class="font14">mefhûmunu zarûrî iktisâb ve mesned-i Hânî'den sukutunu herkes istısvâb edüp, Kethu-dây-ı Bevvâbîn-i hazret-i Şehriyârî ta‘yîn ve müşârun ileyh Kırım'dan ihrâc ve Sakız'da temkîn olunup, mesned-i Hânî'ye şâyân görülen Selîm Girây Hân'ı Âsitâne'ye îsâl zımnında Kapucu-başı </span><span class="font14" style="font-weight:bold;">[M1 265] </span><span class="font14">Süleymân Ağa irsâl olundu.</span></p>
<p><span class="font14">Hasan Paşa Tütüncüsü dimekle meşhûr Kapucu-başı ‘Abdî Ağa, bundan akdem İsakçı Anbâr Emîni olup, Hân-ı ma‘zûle istinâd ile ‘ibâd-ı za‘îfü'l-eyâdı berbâd ve mutâlebât-ı ‘anîfe ile evtân-ı kadîmelerinden perâkende ve ibdâd etmişidi. Hân-ı ma‘zûl vaktinde harekât-ı nâ-hemvârı hazm olunup, ‘azl olunduğu ân Yedikulle'ye habs ve i‘dâm ve re‘s-i maktû‘u mevzû‘-i ‘ibretgâh-ı hâss u ‘âmm kılındı.</span></p>
<p><span class="font14" style="font-weight:bold;">Belgrad </span><span class="font14">Vâlîsi Kapudan-ı sâbık Vezîr Mehmed Paşa'ya Rakka Eyâleti ve İç-il Mutasarrıfı Vezîr Mustafa Paşa'ya, Belgrad Muhâfazası tevcîh olundu.</span></p>
<p><span class="font14">Kıbrıs Muhassılı Çil ‘Osmân Ağa'nın üzerine cezîre halkı hücûm ile muhârebede merkum ma‘dûm olup, keyfiyyet ehâlî tarafından inhâ ve maktûlün mezâlimi ta‘dâd ü ihsâ olunmuşidi. Tatmîn-i re‘âyâ ve teskîn-i âteş-i gavga zımnında sâbıka Topçu-başı Mustafa Ağa ve Müvellâ o tarafa isrâ olunup, fi'l-hakîka Muhassıl'ın kesret-i zulmü ehâlîyi bu kâr-ı mekrûha ilcâ etdiğini mübâşir ve Müvellâ ‘arz-ı pâye-i serîr-i a‘lâ etdi-ler ise dahi Muhassıl'ın tama‘ ve zulmü devlete tahrîr ve iktizâsına göre bu tarafdan te‘dîb ü ta‘zîr lâzım iken, îkâz-ı<a name="footnote1461"></a><sup><a href="#bookmark3830">1461</a></sup><sup></sup> fitne ile zâbitân-ı devlete itâle-i yed cürm-i sarîh ve bir fi‘l-i kabîh olup, cezîrenin nizâmı ve sebeb-i şûriş olanların i‘dâmı, siyâset-i mülkiyeden ma‘dûd olmağla, şimdilik kabâhatlerinden igmâz-ı ‘ayn ve vaktiyle gûşmâl ve te‘dîbleri zimmet-i devlete deyn kayd olundu.</span></p>
<p><span class="font14">Kadırga Limân'ı ahurunda kesret-i cemâ‘at-i Müslimîn olup, cemâ‘atle salât edâsından muhrûm ve bir mescid binâsı beyyinü'l-lüzûm olduğundan, &nbsp;taraf-ı <a name="bookmark3831"></a>hümâyûndan mahall-i mezkûrda bir mescid-i sagır binâsına mübâşeret ve Cumâdelâhıre‘de tekmîline himmet olunup, imâm ve mü‘ezzini tanzîm ve sâyir levâzı-mı tetmîm olundu.</span></p>
<h2><a name="bookmark623"></a><span class="font14" style="font-weight:bold;"><a name="bookmark3832"></a>Ba„zı „azl ü nasb</span></h2>
<p><a name="bookmark3833"></a><span class="font14">İstanbul Kadısı Tokâdî Ebûbekir Efendi, bir sene kadar icrây-ı ahkâm ve evâsıt-ı Şehr-i mezkûrda<a name="footnote1462"></a><sup><a href="#bookmark3834">1462</a></sup><sup></sup> Yûsuf-zâde Efendi yerine kıyâm eyledi. Teşrîfâtçılık'dan Çavuş-başı olan Ahmed Efendi'nin hidmeti nezd-i Âsafî'de meşkûr ve târîh-i mezkûrda Kethudâlık hidmeti menfasıyla mesrûr olup, Çelik Paşa Kapu Kethudâsı ‘Ali Ağa, Çavuş-başılık ile pâ-nihâde-i merkez-i ‘izz ü ‘alâ oldu.</span></p>
<h2><a name="bookmark624"></a><span class="font14" style="font-weight:bold;"><a name="bookmark3835"></a>Vefât-ı Şehzâde Sultân Nu„mân</span></h2>
<p><a name="bookmark3836"></a><span class="font14">Birâder-i cân berâber-i dâver-i devrân Şehzâde Sultân Nu‘mân birkaç günden berü hummây-ı rediyye ile vücûd-i nâzenîni lerzân olup, mâh-ı recebü'l-ferdin beşinci günü<a name="footnote1463"></a><sup><a href="#bookmark3837">1463</a></sup><sup> </sup>kırk üç yaşında iken, </span><span class="font14" style="font-weight:bold;">[M1 266] </span><span class="font14">‘âzim-i serâbistân-ı cinân oldu. Kanûn üzere erkân-ı saltanat na‘ş-ı mağfiret-nakşını menâkib-i ta‘zîme tahmîl ve Yeni Câmi‘ hazîresinde defn ile hakkında tahrîk-i silsile-i rahmet-i Rabb-i Celîl kılındı.</span></p>
<h2><a name="bookmark625"></a><span class="font14" style="font-weight:bold;"><a name="bookmark3838"></a>Mukaddime-i sefer-i Gürcistân</span></h2>
<p><span class="font14">Moskov tâ’ifesi Gilan ve Derbend ve Taygan münâsebetleriyle Gürcistân'a mücâvir olup, ittihâd-ı mezheb ve tevâfuk-i meşreb ile miyânelerinde i‘tilâf peydâ ve menâ‘at-i emkine mahkûmiyyetden vâreste olmağa, ‘illet-i akvâ olduğunu inhâ ve iktizâ eylediği hâlde asker ve akça ve mühimmât ile i‘ânet edeceklerini va‘d edüp, bu sırr-ı lâzimü'l-kitmânı miyânelerinde ihfâ etmişler idi. Gürcistân halkı Moskovlu'nun kelâm-ı vahîmü'l-encâmını mahz-ı nasîhat ‘add edüp, refte refte Çıldır vâlîlerine dayanup, beher sâl vere geldiklerini gâh nâkıs ve gâh temâm vererek mümâtaleye mübâşeret ve giderek bi'l-külliyye vergilerini kat‘ ile izhâr-ı<a name="footnote1464"></a><sup><a href="#bookmark3839">1464</a></sup><sup></sup> husûmet ve hıla‘-i ribka-i itâ‘at eyledikleri, serhadlerden gelen tahrîrâtdan müstebân olup, irgam-ı unûfleri zımnında Trabzon Vâlîsi Vezîr ‘Abdurrahmân Paşa, üzerlerine asker-i kesîf ile ta‘yîn olunmuşidi. Müşârun ileyh Gürcistân'a vardıkda, ehâlî sa‘bü's-sülûk cibâl-i şâhikata firâr ve çok geçmeden eyyâm-ı şitâ dahi hulûl edüp, müşârun ileyh ‘avdete karâr ve hezâr su‘ûbet ü meşakkatle Çıldır Eyâleti'ne çıkup, Gürcüler'in ‘akab-gîrleri ve şitânın şiddeti asker-i İslâm'a haylî tezâyuk u nefâr vermişidi. Ülke-i mezbûrenin pezîrefte-i hüsn-i nizâm olması, matlûb-i Şehriyâr-ı enâm olduğundan, Çıldır Vâlîsi Vezîr Hasan Paşa'nın o havâlî umûruna vuküf u ittılâ‘ı sâyirden ziyâde ve Ser‘askerliği ittifâk-ı ârâ ile karârdâde olup, menşûr-i Ser‘askerî tarafına irsâl ve ma‘iyyetine me‘mûr olacak ‘asâkir ve zehâyir dahi tertîb <a name="bookmark3840"></a>olunup, evvel-behârda ta‘ife-i mezbûra üzerine sevk-i ebtâl-i ricâl eylemesi diğer emr-i ‘âlîde tafsîl ü icmâl olundu.</span></p>
<h2><a name="bookmark626"></a><span class="font14" style="font-weight:bold;"><a name="bookmark3841"></a>Ref„-i Vezâret-i Silahdâr Hamza Paşa ve ihsân-ı Vezâret be-Mutasarrıf-ı Ohri ve ihrâc-ı mevâcib-i kısteyn</span></h2>
<p><span class="font14">Ber-muktezây-ı vakt ü hâl Hotin Muhâfızı Vezîr Hamza Paşa'nın evâyil-i şa‘bânda</span><span class="font10">1 </span><span class="font14">Vezâret'i ref ve Resmo'da ikâmetine ısdâr-ı misâl ve mîr-i mîrân-ı kirâmdan Ohri Sancağı Mutasarrıfı olan İsmâ‘îl Paşa'nın rütbe-i vâlây-ı Vezâret'le kadri terfî‘ ve ibcâl olundu.</span></p>
<p><a name="bookmark3842"></a><span class="font14" style="font-weight:bold;">Şehr-i mezkûrun </span><span class="font14">on beşinci günü<a name="footnote1465"></a><sup><a href="#bookmark3843">1465</a></sup><sup></sup> sunûf-i ‘asâkir-i zafer-me’âsirin müstehak oldukları kısteyn mevâcibi ihrâc olunup, iktizâ edenlere teslîm ve miyânelerinde tevzî‘ u taksîm olundu.</span></p>
<h2><a name="bookmark303"></a><span class="font14" style="font-weight:bold;"><a name="bookmark3844"></a>Ba„zı vukü„ât</span></h2>
<p><span class="font14" style="font-weight:bold;">[M1 267] </span><span class="font14">Kapudân-ı sâbık Vezîr Mehmed Paşa, Vidin Muhâfazasına me‘mûr ve Râgıb Paşa dâmâdı Vezîr Hüseyin Paşa, Eğriboz Sancağı'yla nâyil-i etemm-i hubûr olup, Yeniçeri Ağası, Mîr-i mîrânlık ile Deryâya kapudan ve Kul Kethudâsı, Ağalık ile şâdân oldu.</span></p>
<p><span class="font14" style="font-weight:bold;">‘İffetlü Zeyneb </span><span class="font14">Sultân ‘aliyyetü‘ş-şân Belgrad Vâlîsi Kapudân-ı esbak Vezîr Mehmed Paşa‘ya bundan akdem ‘akd ü tezvîc olunup, müşârun ileyh şehr-i mezkûr hilâlinde Âsitâne-i sa‘âdet‘e vâsıl ve haclegâh-ı Sultânî‘ye dâhil oldu.</span></p>
<p><span class="font14" style="font-weight:bold;">Sefâret'le </span><span class="font14">Moskov diyârına ‘âzim ve hıtâm-ı me‘mûriyyetle bu tarafa ‘âyid ü kâdim olan Dervîş Efendi, hilâl-i râhda vefât ve teslîm-i vedî‘a-i hayât edüp, hezâr mi-hen ile cenâzesi Bender'e tavsîl ve bir münâsib mahalde tenzîl olundu.</span></p>
<p><span class="font14" style="font-weight:bold;">Evâsıt-ı </span><span class="font14">ramazânda<a name="footnote1466"></a><sup><a href="#bookmark3845">1466</a></sup><sup></sup> Tezkire-i Evvel olan Bekir Bey ma‘zûl ve yerine Küçük Tezkireci Yesrî Efendi menkul olup, Küçük Tezkirecilik ile ‘Ârif Süleymân Bey dilşâd ve Kethudâ Bey Kitâbetiyle, Penâh Süleymân Efendi ‘azlinden<a name="footnote1467"></a><sup><a href="#bookmark3846">1467</a></sup><sup></sup> sâbıkı İbrâhîm Efendi ber-murâd oldu.</span></p>
<p><span class="font14" style="font-weight:bold;">‘Îd-i </span><span class="font14">fıtr gicesi erkân-ı Devlet-i ebed-kıyâm telsîm-i dâmen-i Şehriyâr-ı enâm ile şâd-kâm oldular.</span></p>
<h2><a name="bookmark628"></a><span class="font14" style="font-weight:bold;"><a name="bookmark3847"></a>Vuku„-i tevcîhât</span></h2>
<p><a name="bookmark3848"></a><span class="font14"><a name="bookmark3849"></a>Şevvâlin dördüncü günü<a name="footnote1468"></a><sup><a href="#bookmark3850">1468</a></sup><sup></sup> tevcîhât vâki‘ olup, ricâl-i bâb şeref-i ibkâ ile kâm-yâb ve ancak Resmî Ahmed Efendi, Çavuş-başılığa intihâb ve intisâb olunup, Şıkk-ı Evvel ve Sânî ibkâ ve Sâlis bulunan Safâyî Efendi, ‘azm-i dâr-ı ‘ukbâ eylediğinden, mansıbı ile Mihrî Mehmed Efendi kâm-revâ oldu. Nişâncılık, Nu‘mân Efendi'ye; Defter Emâneti, Mehmed Emîn Efendi'ye; Büyük Rûznâme, Bekir Bey'e; Baş-muhâsebe, muvakkaten Hâşim ‘Ali Bey'e; Emânet-i Şehr, Tıflî Efendi'ye; Tersâne, Recâ‘î Mehmed Efendi'ye; Darbhâne, Râ’if Îsmâ‘îl Bey'e; Arpa Emâneti, ‘Ali Ağa'ya; Anadolu, Re‘îs-i esbak ‘Abdullah Efendi'ye; Mukâbele-i Süvârî, Süleymân Bey'e; Haremeyn, Mehmed Efendi'ye; Sipâh Kitâbeti, el-Hâc Mustafa Efendi'ye; Silahdâr Kitâbeti, Yenişehirli ‘Osmân Efen-di'ye; Cizye, Sıdkı Efendi'ye; Mevküfât, ‘Abdurrezzâk Efendi'ye; tevcîh ü ibkâ ve menâsıb-ı bâkıye dahi erbâbına tevcîh olunup, mansıbdan bî-nasîb olanlara ‘atâyây-ı vâfire i‘tâ olundu. Yeniçeri Ağası ve sâyir rikâb ağaları ibkâ olunup, Sipâh Ağalığı, Şi-rin-zâde'ye; Silahdâr Ağalığı, Vâlide Kethudâsı-zâde Ahmed Ağa'ya; Başbâkî-kulluğu, Yûsuf Ağa'ya tevcîh olundu. Vüzerây-ı ‘izâm ve Mîr-i mîrân-ı kirâmın ekseri ibkâ olunup, fekat Kapudân-ı deryâ Vezîr Mehmed Paşa'ya Anadolu Eyâleti ve sâbıkı Silahdâr Vezîr Mehmed Paşa'ya Selânik </span><span class="font14" style="font-weight:bold;">[M1 268] </span><span class="font14">ve Haleb Vâlîsi Mehmed Paşaya Rakka ve Mîr-i mîrândan Ahmed Paşa'ya Haleb ve Köprülü-zâde Vezîr Ahmed Paşa'ya Rumeli tevcîh ü ‘inâyet olundu.</span></p>
<h2><a name="bookmark629"></a><span class="font14" style="font-weight:bold;"><a name="bookmark3851"></a>„Azl-i Kethudây-ı Sadrıa„zamî</span></h2>
<p><a name="bookmark3852"></a><span class="font14">Tevcîhâtın altıncı günü Sadrıa‘zam Kethudâsı Ahmed Efendi, bâ-irâde-i hümâyûn ‘azl ve Defter Emâneti'ne nakl olunup, Kâşif Mehmed Emîn Efendi‘nin bu def‘a dahi baht-ı meymûnu yâver ve Kethudâlık mansıbı ile muvakkar oldu.</span></p>
<h2><a name="bookmark630"></a><span class="font14" style="font-weight:bold;"><a name="bookmark3853"></a>„Azl-i Sadrıa„zam Mustafa Paşa ve nasb-ı Muhsin-zâde Mehmed Paşa</span></h2>
<p><span class="font14">Müşârun ileyhin ‘ale'l-ittısâl nümâyende olan ikbâline zevâl tetarruk ve ‘azl ü katline irâde-i kâhire-i Samedâniyye te‘alluk eyleyüp, şevvâlin yedinci hamîs günü<a name="footnote1469"></a><sup><a href="#bookmark3854">1469</a></sup><sup></sup> mühr-i hümâyun yedinden nez‘ ü istirdâd ve mübâşir ma‘rifetiyle Midillü Cezîresi'ne nefy ü ib‘âd olunup, mühr-i hümâyûn Muhsin-zâde Vezîr Mehmed Paşa tarafına irsâl ve Zey-neb Sultân-ı ‘aliyyetü'ş-şânın şevher-i pâkîze-güherleri Vezîr Mehmed Paşa, Kâyim-makâmlık ile mahsûd-i emsâl kılındı. Sadr-ı sâbıka şiddet-i ittisâl ile te‘alluk ve intisâb şöhretini veren Defter Emîni Ahmed Kethudâ ve sâbıkâ Tezkire-i Evvel Nâyilî birâderi Bekir Bey ve Kethudâ Kâtibi Penâh Süleymân Efendi ve Devâtdâr Tiryâkî Ahmed Ağa, Yedi-kulle'de bir iki gün habs olunup, hayâtlarından kemâl-i ye‘s hâsıl olmuşiken, Ah-<a name="bookmark3855"></a>med Kethudâ ve Bekir Bey, Limni'ye ve Penâh Efendi ile Devâtdâr Magosa'ya nefy ü iclâ olundu.</span></p>
<h2><a name="bookmark631"></a><span class="font14" style="font-weight:bold;"><a name="bookmark3856"></a>Zuhûr-i ihrâk der-Tophâne ve Cihângîr</span></h2>
<p><a name="bookmark3857"></a><span class="font14">Surre Emmi Maktûl Hasan Ağa'nın hânesinden işbu şevvâlin on yedinci günü<a name="footnote1470"></a><sup><a href="#bookmark3858">1470</a></sup><sup></sup> âteş-i serkeş-i zebânekeş iltihâb ve on beş sâ‘at imtidâd ile hûş-rübây-ı erbâb-ı elbâb olup, ‘avn-i Müste‘ân ve sa‘y-ı zâbitân ile o beliyye-i tehammül-i kesel mündefi‘ u zâ’il<a name="footnote1471"></a><sup><a href="#bookmark3859">1471</a></sup><sup></sup> ol-muşiken, bir iki günden sonra Cihângîr'de dahi harîk vâki‘ ve on sâ‘at o taraf halkı müb-telây-ı mesâ’ib ü fevâki‘ olup, o belây-ı âsumânî dahi sükûn-yâfte-i fazl-ı Sübhânî oldu.</span></p>
<h2><a name="bookmark632"></a><span class="font14" style="font-weight:bold;"><a name="bookmark3860"></a>İ„dâm-ı Çapar-zâde Ahmed Paşa</span></h2>
<p><a name="bookmark3861"></a><span class="font14">Mûmâ ileyhin zulmünden iştikâ olunup, tenbîhât-ı Şâhâne'den müte’essir olmadığına binâ‘en, Sivas Vâlîsi'ne hükm-i Cihân-mutâ‘ irsâl ve kaydı görülüp, ser-i maktû‘u Âsitâne'ye îsâl olundu.</span></p>
<h2><a name="bookmark633"></a><span class="font14" style="font-weight:bold;"><a name="bookmark3862"></a>Vürûd-i Sadrıa„zam be-Âsitâne-i sa„âdet</span></h2>
<p><a name="bookmark3863"></a><span class="font14">Müşârun ileyhin da‘vetini hâvî hatt-ı hümâyûn ile Silahdâr-ı hazret-i Şehriyârî Rumeli'ye tesyîr olunup, lede'l-mülâkât teslîm-i emânet ve teblîğ-i hükm sür‘at-i icâbet ile bi'l-mürâfaka işbu zilka‘denin sekizinci günü<a name="footnote1472"></a><sup><a href="#bookmark3864">1472</a></sup><sup></sup> Behâriyye'ye vusûlü ma‘lûm-i erkân-ı devlet olup, fi'l-hâl istikbâl-i erbâbı yekdiğeri ta‘kîb ve îfây-ı </span><span class="font14" style="font-weight:bold;">[M1 269] </span><span class="font14">resm-i hoş-âmedî ve terhîb eyleyüp, yemeklik gâ’ilesi bertaraf olduğundan, celse-i halîfeden sonra Şeyhulislâm Dürrî-zâde Efendi ile sandala süvâr ve ‘atebe-i felek-mertebe-i Şâhâne'ye ruhsây-ı meskenet ü iftikâr olup, zimâm-ı Vekâlet-i kübrâ yed-i emânetine teslîm ve serâsere dûhte-i semmûr ile kadr ü şânı tefhîm olunup, kemâl-i âdâb ile zemîn-bûs-i vedâ‘ olarak Bâb-ı ‘âlî'yi teşrîf ve hila‘-ı ‘umûmiyye ile kulûb-i erbâb-ı menâsıbı te’lîf eyledi.</span></p>
<h2><a name="bookmark634"></a><span class="font14" style="font-weight:bold;"><a name="bookmark3865"></a>İ„dâm-ı Sadr-ı sâbık</span></h2>
<p><span class="font14">Müşârun ileyh bir buçuk sene mikdârı bu def‘a dahi Sadr-ı devletde kâr-fermâ olup, Kıbrıs hâssına zâmm-ı mâl ile sebeb-i şûriş ü kıtâl olduğundan başka, kemâl-i hırs u tama‘ ile Âsitâne ve hâric-i Âsitâne'de bulunan erbâb-ı servet ü sâmânı birer vesîle ile tecrîm ve bilâ-mûcib Âsitâne'de ba‘zı serây binâ ve hedmiyle izâ‘at-i mâl-ı ‘azîm eyle-yüp, sirran ve ‘alenen ahvâli taraf-ı hümâyûndan teftîş ü tashîh ve ba‘zan nâzikâne tenbîh ile vehâmet-i âkıbet telmîh olunmuşiken, kizb ü dürûğ ile ahvâlini ihfâ ve lağ-viyyât ü ebâtîl ile zimmetini ibrâ eyler idi. Bilâhare ‘azl ile dâyire-i saltanatdan teb‘îd ve musâdere-i emvâl ile tehdîd olundukdan sonra, mecrûh-i şeş-per-i gadri olanlar sey-yi’âtını yek-be-yek şümârende-i benân ve hakkında tehyîc-i gazab-ı Hâkân-ı zemân et<a name="bookmark3866"></a>meleriyle, mübâşiri olan Kapucu-başı Kelleci ‘Osmân Ağa'ya hatt-ı nihânî ile Hasekî irsâl ve Midilli'de kaydı görülüp, ser-i maktû‘u mevzû-i siyâset-gâh-ı eşrâf ü enzâl kılındı.</span></p>
<h2><a name="bookmark635"></a><span class="font14" style="font-weight:bold;"><a name="bookmark3867"></a>Terceme</span></h2>
<p><span class="font14">Müşârun ileyh devr-i Ahmed Hânî'de Sadr-ı ‘âlî-kadr olan Çorlulu ‘Ali Paşa merhûmun Kethudâsı ve ba‘dehû Vezâret'le gars-i yemîn-i himmet-i vâlâsı olan Vezîr Sûfî ‘Abdurrahmân Paşa'nın mahdûm-i dilârâsı olup, bülûğ-i eşedd ile necm-i şebâbiy-yeti büzûg eyledikde, Silahşorân zümresine ilhâk ve bir müddetden sonra kapucu-başılara ilsâk olunup, elli dokuz ramazânında<a name="footnote1473"></a><sup><a href="#bookmark3868">1473</a></sup><sup></sup> Mîrâhûr-i Sânî ve bir müddetden sonra Büyük Mîrâhûrluk ile nâyil-i aksa'l-gaye-i emânî oldu. Altmış beş şa‘bânında<sup>2</sup> Sad-rıa‘zam ve ba‘zı hıdemât-ı cesîme ru’yeti ile nezd-i ferd-i Şehinşâhî'de ‘azîz ü muhterem olmuşidi. Altmış sekizde<sup>3</sup> cülûs-i hümâyûn vâki‘ olup, sevk-i hilâf-gîrân ile üç mâhdan sonra ‘azl ü tekdîr ve bi-tarîki'n-nefy Limni'ye tesyîr olunup, sene-i mezbûr ramazânında<sup>4</sup> kayd-ı nefyden rehyâb ve Mora Muhassıllığı ile kâm-yâb ve altmış dokuz recebinde<sup>5</sup> Sa‘îd Paşa ‘azlinden sâniyen Sadr-ı vâlâ-cenâb oldu. Yetmiş rebî‘ulâhırında<sup>6 </sup></span><span class="font14" style="font-weight:bold;">[M1 270] </span><span class="font14">mesnedinden tenzîl ve Cezîre-i Rodos'a tesbîl olunup, sene-i mezbûra zilhic-cesinde<sup>7</sup> visâk-ı gurbetden âzâd ve Eğriboz Sancağı'yla ber-murâd ve yetmiş bir şevvâlinde<sup>8</sup> Mısır mansıbı ile kadri bülend ve ‘âlî ve yetmiş üçde<sup>9</sup> Cidde'ye Vâlî olmu-şiken, izhâr-ı butû‘ ü rehâvet ve ba‘zı a‘zâr-ı bâride îrâdıyla hilâf-ı rızâ hareket eylediği nuhustîn-i ‘ukde-i kalb-i Pâdişâhî olup, ne hâl ise Haleb Eyâleti'yle Mısr-ı Kahire'den ihrâc ve yetmiş yedide<sup>10</sup> tekrâr mühr-i hümâyûn dest-i kifâyetine idrâc olunup, bâlâda tafsîl olunduğu vech üzere ‘azl ve Midillü'de katl olundu. ‘Asr-ı bâhirü'n-nasr-ı Mahmûd Hânî'de müddet-i Sadâreti yirmi dokuz buçuk mâh olup, ‘ahd-ı ‘Osmân Hânî'de bir def‘ası altmış yedi gün ve def‘a-i sâniyesi sekiz ay yirmi gün ve Şehriyâr-ı zemân vaktinde müddet-i Sadâreti bir buçuk senedir. Müşârun ileyh tama‘ u hırs ile mevsûf ve kizb ü dürûğ ile me‘lûf olup, âsâr-ı hayriyyeye meyli ve ba‘zı mesâcid ü me‘âbid ta‘mîri gibi hüsn-i fi‘li mahalleri geldikçe güzâreş-pezîr-i hâme-i tahrîr olmuş-dur.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
<p><span class="font9">6</span></p>
<p><span class="font9">7</span></p>
<p><span class="font9">8</span></p>
<p><span class="font9">9</span></p>
<p><span class="font9">10</span></p>
</div><br clear="all">
<p><span class="font12">1 Ramazan 1159 = 17 Eylül 1746 Cumartesi.</span></p>
<p><span class="font12">1 Şa‘bân 1165 = 14 Haziran 1752 Çarşamba.</span></p>
<p><span class="font12">1 Muharrem 1168 = 18 Ekim 1754 Cuma.</span></p>
<p><span class="font12">1 Ramazan 1168 = 11 Haziran 1755 Çarşamba.</span></p>
<ul style="list-style:none;"><li>
<p><span class="font12">1 Receb 1169 = 1 Nisan 1756 Perşembe.</span></p></li></ul>
<p><span class="font12">1 Rebî‘ulahır 1170 = 24 Aralık 1756 Cuma.</span></p>
<ul style="list-style:none;"><li>
<p><span class="font12">1 Zilhicce 1170 = 17 Ağustos 1757 Çarşamba.</span></p></li></ul>
<h2><a name="bookmark636"></a><span class="font14" style="font-weight:bold;"><a name="bookmark3869"></a>Ba„zı vekayi„</span></h2>
<p><a name="bookmark3870"></a><span class="font14">Zilkadenin yirmi altıncı günü<a name="footnote1474"></a><sup><a href="#bookmark3871">1474</a></sup><sup></sup> Bahr-i sefî'de be-her sâl ihrâcı mu‘tâd olan Do-nanma-yı hümâyûn'u Kapudân-ı derya âlây-ı vâlâ ile pîşgâh-ı hümâyûndan imrâr ve iktisây-ı hil‘at ile kesb-i mesâr eyleyüp, bir iki gün Kabataş'da ikâmet ve tetmîm-i levâzım ile Ak-deniz muhâfazasına ‘azîmet eyledi.</span></p>
<p><span class="font14" style="font-weight:bold;">Hademe-i </span><span class="font14">Bâb-ı vâlâ-cenâbdan ba‘zı kapucu-başılar ve silahşörlerin zîk-ı me‘âş ile teng-dil oldukları ma‘lûm-i Pâdişâh-ı deryâ-dil olduğundan, o makuleler hakkında bahr-ı bî-gerân-ı ihsân-ı Şehriyâr-ı devrân mütemevvic ü hurûşân olup, hâllerine göre taksîm olunmak içün vâfir meblağ in‘âm ve de‘avât-ı hayriyyeleri igtinâm olundu.</span></p>
<p><span class="font14">Aydın Sancağı'yla bir seneden berü çeşm-i ibtihâcı rûşen olan Gü l Ahmed Paşa-zâde ‘Ali Paşa Eyâlet-i Anadolu ile ma‘nûn ve Aydın Sancağı hil‘atiyle Kâyim-makâm-ı sâbık Vezîr Mehmed Paşa'nın dûş-i istîhâli müzeyyen kılındı.</span></p>
<p><span class="font14">Ba‘zı evzâ‘ u etvârı hilâf-ı rızâ-yı Tâcdârî olan Vezîr Silahdâr Hamza Paşa'nın kayd-ı Vezâret'i terkin ve Dimetoka'ya temkîn olunmuşidi. Âbyârî-yi ilhâm-ı Hudâvend-i âsumân ü zemîn ile harâret-i infi‘âl-i Şâhâne teskîn ve ibkâ-yı Vezâret'iyle mansıb verilen Selânik Sancağı'na ta‘yîn olundu.</span></p>
<p><span class="font14" style="font-weight:bold;">Reî’sülküttâb-ı </span><span class="font14">‘Utârid-nisâb olan Mehmed Emîn Efendi, her mâddede izhâr-ı sadâkat ü ihlâs ve bu sebeble taraf-ı hümâyûna kesb-i temahhuz u ihtisâs eyleyüp, evâyil-i zilhiccede<a name="footnote1475"></a><sup><a href="#bookmark3872">1475</a></sup><sup></sup> Vezâret'le kadri terfî‘ </span><span class="font14" style="font-weight:bold;">[M1 271] </span><span class="font14">ve Mora ve Nişâncılık mansıbları ile hakkında sunûf-i ‘âtıfet-i Şâhâne tenvî‘ olunup, Yeniçeri Kâtibi olan Hammâmî-zâde ‘Ömer Efendi, hidmet-i Riyâset'le mümtâz ve Yeniçeri Kitâbeti ile Nu‘mân Efendi ser-efrâz oldu.</span></p>
<p><span class="font14" style="font-weight:bold;">Nakîbü'l-eşrâf </span><span class="font14">olan Mîrzâ-zâde Efendi'nin ‘illet-i mizâcı, isti‘fâsını îcâb ve asâlet ü nebâleti ma‘lûm-i şeyh u şâbb olan es-Seyyid ‘Abdullah Efendi, Nekâbet-i eşrâf ile dest-mâye-i hürmet iktisâb eyledi.</span></p>
<p><span class="font14" style="font-weight:bold;">„Îd-i </span><span class="font14">adhâ tehniyesiyçün ictimâ‘ları iktizâ eden erkân-ı devlet dâmenbûs-i Şâhâne ile kesb-i mefharet eylediler. Mektûbî-yi hazret-i Sadâret-penâhî mat‘ûnan semt-i âhire-te râhî olup, Re‘îs-i benâm Mustafa Efendi merhûmun necl-i me‘ârif-irtisâmı ‘Abdur-rezzâk Efendi, o hidmet ile şâd-kâm ve mutasarrıf olduğu mevkufât ile Hâlisa-zâde ‘Ali Efendi, nâyil-i merâm oldu.</span></p>
<h2><a name="bookmark3873"></a><span class="font15" style="font-weight:bold;"><a name="bookmark637"></a><a name="bookmark3874"></a>VEKÂYİ„-İ SENE TİS„A VE SEB„ÎN</span><span class="font11" style="font-weight:bold;">1 </span><span class="font15" style="font-weight:bold;">VE Mİ’ETE VE ELF</span></h2>
<p><span class="font14">Muharremü'l-harâmın altıncı günü<a name="footnote1476"></a><sup><a href="#bookmark3875">1476</a></sup><sup></sup> sâhib-i dîhîm ü tâc ve Şehriyâr-ı kerrûbî-mizâc Kara-ağac Sâhil-serâyı'na nakl ile kesb-i neşât ibtihâc buyurdular.</span></p>
<p><span class="font14" style="font-weight:bold;">Kırım Hânı </span><span class="font14">nasb olunan Selîm Girây Âsitâne'ye da‘vet olunduğuna binâ’en, mâh-ı mezkûrun onuncu günü<a name="footnote1477"></a><sup><a href="#bookmark3876">1477</a></sup><sup></sup> vusûlleri haberi kar‘-ı sâmi‘a-i devlet eyleyüp, Dâvud-paşa'da yemeklik tertîb ve Sadrıa‘zam ve sâyirleri mahall-i mezbûra varup, icrây-ı resmi terhîb ‘akıbinde tenâvül-i ta‘âm ve müretteb alay ile Bâb-ı ‘âlî'ye nüzûl olunup, îfây-ı de‘b-i ‘âdîden sonra müzeyyen esb ve bârgîr ve bir sevb-i semmûr irâ‘eti ile edây-ı hakk-ı ta‘zîm ü ihtirâm kılındığından başka, iki nefer mahdûmlarına birer sevb-i semmûr ve birer müzeyyen esb ve ma‘iyyetinde olan sâyir şîrîn ve mîrzâlara kakım kürkler ilbâs ve teşyîd-i esâs-ı i‘tilâf ü istînâs kılınup, Hân-ı müşârun ileyh Bâb-ı ‘âlî'den mükerremen nehzat ve Kaba-sakal'da mukaddemce ferş ü âmâde olunan konağa vusûl ile kesb-i râhat eyledi. Üç beş gün sonra Behâriyye'de hâk-i kadem-i Şâhâne'ye ruhsây-ı ‘ubûdiyyet ve su‘âl-i hâtır şerefine neyl ile ihrâz-ı dest-mâye-i mefharet eyle-yüp, serâsere kablu semmûr kürk ve müzeyyen esb ile taraf-ı Şâhâne'den manzûr ve ser-kerem-i sülâfe-i sürûr olduğundan gayri, Küçük-su binişinde dahi bu vechile mükerrem ve ‘avdeti esnâsında kapâniçe ta‘bîr olunur semmûr ve nakd-i mevfûr ve gevher-i şemşîr ve incûli terkeş ile müstağrak-i deryây-ı ni‘am olup, Sadr-ı vâlâ-menkabet, Hân-ı müşârun ileyh ile hem-‘inân-ı mürâfakat olarak Dâvud-paşa'ya dek ‘azîmet ve icrây-ı resm-i vedâ‘ ile ‘avdet ve anlar dahi </span><span class="font14" style="font-weight:bold;">[M1 272] </span><span class="font14">Kırım cânibine ‘azîmet eylediler.</span></p>
<p><span class="font14" style="font-weight:bold;">Evâhir-i saferde<a name="footnote1478"></a><sup><a href="#bookmark3877">1478</a></sup></span><span class="font14"><sup></sup> Yeniçeri Ağası ‘azl ve Dimetoka'da iskân ve Kul Kethudâsı Hüseyin Ağa mansıbı ile ferhân kılınup, bu takrîb ocağ silsilesi vâki‘ olup, tarîkleri üzere cümlesi kesb-i pâye ve tahsîl-i isti‘dâd ü mâye eylediler.</span></p>
<p><a name="bookmark3878"></a><span class="font14" style="font-weight:bold;">Eflak </span><span class="font14">Kapu Kethudâsı îstavraki-oğlu haddini te‘addî ve mu‘zamât-ı umûra te-saddî ve leyl ü nehâr devr-i ebvâb-ı kibâr ve serîre-i devleti istihbâr, hakkında îcâb-ı dimâr etmekle, rebî‘ulevvelde Bostâncılar mahbesine kaldırılup, birkaç gün tazyîk u istintâk ve yalısı cenbinde salb ve dûzahîlere ilhâk olundu.</span></p>
<h2><a name="bookmark638"></a><span class="font14" style="font-weight:bold;"><a name="bookmark3879"></a>Fevt-i Vâlî-yi Cidde ve „azl ü nasb-ı Sadr-ı Rûm</span></h2>
<p><span class="font14">Cidde Vâlîsi olan Vezîr Sâlih Paşa bundan akdem Medîne-i münevvere muhâfa-zasına ta‘yîn ve ehâlî-yi Tîbe-i tayyibe'yi gezend-i A‘râb-ı bevâdîden te‘mîn etmişidi. Vücûduna ‘illet târî ve ser-nihâde-i visâde-i bîmârî olup, rebî‘ulâhırda terk-i hayât-ı</span></p>
<p><span class="font12">Yazma nüshanın (H) fihristinde </span><span class="font12" style="font-style:italic;">^.^</span><span class="font12"> ifadesi yazılmamıştır. <a name="bookmark3880"></a></span><span class="font14">müste‘âr ve ‘azm-i dâru'l-karâr eyleyüp, mahlûl olan mansıbı, Eğriboz Muhâfızı Vezîr es-Seyyid Ahmed Paşa’ya tevcîh olunup, Eğriboz’dan müşârun ileyhi kaldırmak ve Medîne-i münevvere'den müteveffânın emvâl ü eşyâsını getürmek üzere Kapucu-başı Uzun Îbrâhîm Bey me’mûr oldu. Rumeli Kadı‘askeri'nin eyyâm-ı ma‘dûdesi karîn-i inkızâ olduğuna binâ’en, sâbıka Rumeli Kadı‘askeri Pîrî-zâde ‘Osmân Monla Efendi, o mesned-i refî‘a ber-vech-i tekerrür tesaddur eyledi. Târîh-i mezkûrda sâbıka Îstanbul Kadısı Tokadî Bekir Efendi ve Mekke Pâyesi olup fuhûl-i ‘ulemâdan Kilîsî Hüseyin Efendi, irtihâl-i dâr-ı beka eylediler.</span></p>
<h2><a name="bookmark639"></a><span class="font14" style="font-weight:bold;"><a name="bookmark3881"></a>İhsân-ı Vezâret be-Mîri mîrân-ı Haleb ve fevt-i Vezîr Mekkî-zâde</span></h2>
<p><span class="font14">Hamevî-zâde Devâtdârı olup, ‘akl ü rüşdü nümâyân ve merâtib-i devlete her vec-hile şâyân olan Ahmed Ağa'ya bundan akdem Mîr-i mîrânlık verilüp, tavr-ı pesendîde-siyle tasdîk-i i‘tikad-ı evliyây-ı umûr eylediğinden, Haleb Eyâleti ile mesrûr kılınmışidi. Mûmâ ileyhin cevher-i isti‘dâdı yevmen fe-yevmen kesb-i terakki vü izdiyâd ve sît-i bülendi ihâta-i ekasî-yi bilâd eyleyüp, Vezâret'e lâyık u sezâ ve nazar-ı iltifâta cedîr u ahrâ olmağla, Cumâdelâhıre‘de silkü'l-le‘âl vüzerây-ı ‘izâma idhâl ve kemâ-kân Eyâlet-i Haleb ile makziyyu'l-âmâl kılındı.</span></p>
<p><a name="bookmark3882"></a><span class="font14">Nehb-i huccâc, zemân-ı emâretinde vâki‘ olan Mekkî-zâde Vezîr Hüseyin Pa-şa'nın Vezâret'i ref‘ u ilga<a name="footnote1479"></a><sup><a href="#bookmark3883">1479</a></sup><sup></sup> ve bir müddetden sonra Mar‘aş Eyâleti câh-ı refî‘i ile Vezâret'i ibka ve ba‘dehû Gazze'de iskân ü îvâ kılınmışidi. Gazze taraflarına nüzûl eden Benî Sahr </span><span class="font14" style="font-weight:bold;">[M1 273] </span><span class="font14">ve edüp, esnây-ı muhârebede zahmdâr ve te‘sîr-i zahm ile üftâde-i tîr-i dimâr oldu.</span></p>
<p><span class="font14" style="font-weight:bold;">Nasb-ı Kâdî-yi İstanbul Neylî-zâde Mehmed Hamîd Efendi</span></p>
<p><a name="bookmark3884"></a><span class="font14">Mûmâ ileyh asîl u ‘arîk ve ‘ilm ü edebi sebebi ile nevâziş-i devlete hakik olup, bi-makziyyi't-tarîk şehr-i recebde kazâ-i Îstanbul ile nahl-i emeli pür-berg ü verîk oldu.</span></p>
<h2><a name="bookmark641"></a><span class="font14" style="font-weight:bold;"><a name="bookmark3885"></a>Velâdet-i Beyhân Sultân-ı „aliyyetü'ş-şân</span></h2>
<p><span class="font14">Şa‘bân-ı şerifin ikinci gicesi<a name="footnote1480"></a><sup><a href="#bookmark3886">1480</a></sup><sup></sup> sulb-i pâk-i Şehriyâr-ı Felâtûn-idrâkden bir duhter-i girân-mâye ve bir kerîme-i hümâ-sâye gehvâre-zîb-i vücûd ve kımât-ârâ-yı şuhûd olup, kudûm-i meymenet-lüzûmu ekdâr ü efkârdan kulûb-i nâsı tahliye ve Beyhân Sultân ismiyle tesmiyye olunup, sâbıkları gibi esvâk u dekâkîn ve büyût-i ağniyâ vü mesâkîn kemâl-i zîb ü zîver ile donanup, her tarafda âvâz-ı sâz ve her cânibde negame-i cân-güdâz kulûb-i nâsa ilkay-ı mâdde-i inşirâh ve ifâza-i sürûr u ifrâh eyleyüp, Enderûn-i hümâyûn'da vâki‘ odalar dahi pür nakş u nigâr ve envâ‘-ı dîbâc ve âvîzeler ile zînet-yâb-ı iştihâr olup, sadây-ı kös ve tabl u mizmâr tanîn-endâz-ı kubbe-i çarh-ı devvâr ve <a name="bookmark3887"></a>savt-ı mehîb müdâfi‘-i dehşet-resân-ı eska‘ u aktâr olup, eyyâm-ı surûr-i mütenâhî ve fukarâ vü zu‘afâ mazhar-ı ihsân-ı Pâdişâhî oldu.</span></p>
<h2><a name="bookmark642"></a><span class="font14" style="font-weight:bold;"><a name="bookmark3888"></a>İhrâc-ı mevâcib</span></h2>
<p><a name="bookmark3889"></a><span class="font14">Şa‘bânın on yedinci günü<a name="footnote1481"></a><sup><a href="#bookmark3890">1481</a></sup><sup></sup> kısteyn mevâcibi ihrâc olunup, kabzına me’mûrlara i‘tâ ve birkaç günden sonra Paşa-kapusu'nda devr olup, Sadrıa‘zam hakkında resm-i kadîm icrâ olundu.</span></p>
<p><span class="font14" style="font-weight:bold;">Binây-ı Âsitâne-i Kadiriyye ve Mevleviyye</span></p>
<p><a name="bookmark3891"></a><span class="font14">Tophâne harîkında tu‘me-i dehân-ı âteş olan ‘Abdulkadir-i Rûmî Tekyesi'nin ve Galata Mevlevîhânesi'nin binâ vü ihyâsı havâlî-gerd-i zamîr-i Tâcdârî olup, Yenişehirli ‘Osmân Efendi, emr-i binâya me‘mûr ve ol dahi sa‘y-i mevfûr ile endek vakitde zikr olunan tekyeleri ma‘mûr edüp, bu cihetle Şehriyâr-ı enâm fukarâ vü dervîşânın de‘avât-ı hayriyyesini igtinâm eylediler</span></p>
<h2><a name="bookmark644"></a><span class="font14" style="font-weight:bold;"><a name="bookmark3892"></a>Havâdisât-ı müteferrika</span></h2>
<p><span class="font14">‘Îd-i fıtr gicesi erkân-ı Devlet-i ebed-kıyâm Serây-ı hümâyûn'a ‘atf-ı zimâm ve dâmen-bûs-i Pâdişâh-ı Dârâ-gulâm ile ihrâz-ı rütbe-i merâm eylediler.</span></p>
<p><span class="font14" style="font-weight:bold;">İstanbul </span><span class="font14">Pâyesi olup, ‘Ali Paşa ahfâdından ‘Osmân Beyefendi, ba‘zı ‘ilel ile bî-tâb ü tüvân ve târîh-i mezkûrda hırâmân-ı ravza-i cinân oldu.</span></p>
<p><span class="font14" style="font-weight:bold;">Şöhreti </span><span class="font14">âfâk-gîr olan Tâhir Ağa, Âsitâne-i sa‘âdet'den Gümüşhâne Emâneti ile istiskal ve Mehmed Emîn Ağa etbâ‘ından Hasan Ağa, Ergani<a name="footnote1482"></a><sup><a href="#bookmark3893">1482</a></sup><sup></sup> ve Kebân Ma‘denleri Emâneti ile münşerihu'l-bâl </span><span class="font14" style="font-weight:bold;">[M1 274] </span><span class="font14">kılındı.</span></p>
<p><span class="font14" style="font-weight:bold;">Muhassıl-ı </span><span class="font14">maktûlün ahvâline ıttılâ‘ içün mukaddemâ Kıbrıs'a kapucu-başılardan Topçu-başı-yı sâbık mübâşir ve Yemliha Efendi, müvellâ nasb olunmuşidi. Mûmâ iley-himâdan celb-i menfa‘ate dâyir hareket, vâhid-i tarafeyni li-garazın iltizâma müte‘allık tavra cesâret eyledikleri hufyeten inhâ olunup, Kapucu-başı Limni'ye ve Yemliha Efendi, Edirne'ye iclâ olundu. Bir iki mâh mukaddem Beylikçilik'den ma‘zûl ve hânesinde kûşe-güzîn-i vahdet ü humûl olan Kudsî Efendi, evâyil-i zilhiccede<a name="footnote1483"></a><sup><a href="#bookmark3894">1483</a></sup><sup></sup> hükm-i Cihân-mutâ‘-ı Sübhânî'ye mümtesil ve dâr-ı âhirete müntakıl oldu. Mûmâ ileyh Kıbleli-zâde dâyiresinde neşv ü nemâ kesb edüp, kadr-i müşterek hüner ü kemâli ve sâye-i devletde vâfir ‘akar ü emvâli var idi.</span></p>
<p><span class="font14" style="font-weight:bold;">Âsitâne'de </span><span class="font14">bast-ı kalîçe-i ârâm ü istirâhat eden Kayim-makam Vezîr Mehmed Pa-şa'ya, Rumeli Eyâleti ‘inâyet olunup, Âsitâne'den hareket ve o tarafa tevcîh-i veche-i</span></p>
<p><span class="font14">‘azîmet ve Köprülü-zâde Vezîr Ahmed Paşa'ya dahi Bosna Eyâleti verilüp, mansıbına bir ân akdem lüzûm-i lühûku tarafına işâret olundu.</span></p>
<p><span class="font14" style="font-weight:bold;">Evâyil-i şevvâlde<a name="footnote1484"></a><sup><a href="#bookmark3895">1484</a></sup></span><span class="font14"><sup></sup> tevcîhât vuku‘ bulup, hademe-i bâb ibka olunup, fekat Çavuş-başılık, Yenişehirli ‘Osmân Efendi'ye ve Beğlikçilik, Kudsî Efendi mahlûlünden Âmed-ci Râfet Mustafa Efendi'ye tevcîh olundu. Defterdârân ibka olunup, Defter Emâneti, Râkım Efendi'ye; Büyük Rûznâme, Sadrıa‘zam birâderi Ahmed Bey'e; Darb-hâne Emâneti, Râyif Îsmâ‘îl Bey ‘azlinden Yazıcı-yı esbak </span><span class="font14" style="font-style:italic;">‘İzzet</span><span class="font14"> Mehmed Bey'e; Matbah Emâneti, ‘Abdullatîf Bey'e; Arpa Emâneti, Sadrıa‘zam etbâ‘ından Îbrâhîm Ağa'ya; Anadolu, Elmas Paşa-zâde'ye; Mukabele-i Süvârî, Ebûbekir Bey'e; Haremeyn, Yûsuf Efendi dâmâdı Ahmed Efendi'ye; Cizye, Nûrî Bey'e; Mâliyye, Münîb Efendiye; tevcîh olunup, sâ‘ir menâsıb dahi erbâbına tevcîh ve ibka ve ba‘zılar dahi ‘atâyâ ile irzâ olundular. Büyük Mîrahûrluk, Selîm Ağa'ya; Sipâh Ağalığı, Süleymân Ağa'ya; Silahdâr Ağalığı, ‘Ali Bey'e tevcîh ve kusûr-i menâsıb dahi mutasarrıflarına ibka olundu.</span></p>
<p><span class="font14" style="font-weight:bold;">Donanma-yı </span><span class="font14">hümâyûn'un kâffe-i levâzımı pezîrefte-i hüsn-i temşiyet olduğuna binâ‘en, mâh-ı zilhiccede Kapudan Paşa, mersây-ı Tersâne'den hareket ve alay irâ‘eti ile huzûr-i hümâyûnda telebbüs-i hil‘at ve Ak-deniz'e doğru feth-i râyet-i ‘azîmet eyledi.</span></p>
<p><span class="font14" style="font-weight:bold;">Mısr-ı </span><span class="font14">Kahire'den be-her sene vürûd ede gelen hazînenin Üsküdar'a geldiği ihbâr ve fi'l-hâl çekdiri ta‘yîn ve Âsitâne'ye imrâr olunup, Hazîne-i hümâyûn'a teslîm ü edâ ve üzerine ta‘yîn olunan mîr ve sâyir kimselere hil‘atler iksâ olundu.</span></p>
<p><span class="font14" style="font-weight:bold;">„Îd-i adhâ [M1 275] </span><span class="font14">gicesi vücûdu mu‘tâd olan ashâb-ı câh Serây-ı hümâyûn'da ictimâ‘ ile muntazır-ı tal‘at-ı Pâdişâh-ı ‘âlem-penâh olmuşlar idi. Beyâz-ı sabâh be-dîdâr oldukda, Hâkan-ı Îskender-tüvân </span><span class="font14" style="font-weight:bold;">[mısra]„</span><span class="font14">:</span></p>
<p><span class="font14">Gün gibi oldu ‘ayân müjde o Cemşîd-i zemân mefhûmu nümâyân ve etrâf ü eknâfa tahrîk-i ebruvân-ı birr ü ihsân buyurup, </span><span class="font14" style="font-style:italic;">„aleyke „avnullâh<a name="footnote1485"></a><sup><a href="#bookmark3896">1485</a></sup></span><span class="font14"><sup></sup> sadâsı vâsıl-ı ‘inân-ı âsumân ve ferîde-i:</span></p>
<p><span class="font14" style="font-style:italic;">Çeşm-i bed ez-rûy-i tûbâdâ ba„îd</span></p>
<p><span class="font14" style="font-style:italic;">Sabbehakallâhü sabâhe’s-sa‘Cc</span><span class="font10" style="font-style:italic;">3</span></p>
<p><span class="font14">nâtıka-güzâr-ı ehl-i dîvân olup, zeyl ve dâmen-i hümâyûnları takbîl ve resm-i tehniyyet tekmîl olundu.</span></p>
<h2><a name="bookmark645"></a><span class="font14" style="font-weight:bold;"><a name="bookmark3897"></a>Vuku„-i zelzele-i „azîme</span></h2>
<p><a name="bookmark3898"></a><span class="font14">Zilhiccenin on üçüncü hamîs günü<a name="footnote1486"></a><sup><a href="#bookmark3899">1486</a></sup><sup></sup> tulû‘-i âfitâbdan yarım sâ‘at murûrunda iki dakikadan ekal İstanbul ve civârında zelzele-i ‘azîme vukü‘ bulup, şiddet-i rehz ve ha-reket-i arz sebebi ile kârgîr binâların ve ahşâbdan masnû‘ büyût ve dekâkîn ve sâyir mahallerin ekserîsi rahne-yâb ve ba‘zısı bi'l-külliyye vîrân ü harâb olup, vâfir âdem dahi tahte't-turâb rehrev-i yevmü'l-hisâb olmağla, kulûb-i nâsa dehşet ve herkese hayret ve vahşet târî ve iltizâm-ı nefs ile sagir u kebîr dest-ber-efrâşte-i dergâh-ı Kird-gârî oldular. Bu musîbet-i ‘uzmâdan birkaç gün mürûrunda salât-ı cum‘a edâ olunur iken, kemâ fi'l-evvel hareket-i arz vâki‘ olup, evvelki zelzeleden ehaf ise dahi kalb-i nâs mer‘ûb<a name="footnote1487"></a><sup><a href="#bookmark3900">1487</a></sup><sup></sup> ve râhat-ı halk meslûb olup, şehr-i rebî‘ulevvele<a name="footnote1488"></a><sup><a href="#bookmark3901">1488</a></sup><sup></sup> dek bu hâl müstemir ve aralık aralık ha-reket-i zemîn müstekar olduğundan ekser-i nâs kazây-ı vâsi‘ ve küşâde mahallerde nasb-ı hıyâm ile ârâm ve ebniye semtine varmamağı iltizâm etmişler iken, cenâb-ı Per-verdigâr za‘îfü'l-eyâd olan ‘ibâdına rahm ü şefekat ve o kadar tenbîh ile elâne-i ‘arîke-i ehl-i ma‘siyyet etdikden sonra, o belây-ı âsumânî ve kazây-ı nâgehânîyi izâle vü izâha ve hirâs ü bîm ile kalbi dü-nîm olanları irâha eyledi. Şehriyâr-ı merhametkâr meşâyih ve fukarâ ve dervişân ve zu‘afâyı ‘atâyây-ı Şâhâne ve menâyih-i Pâdişâhâhe ile nâyil-i dînâr-ı bî-şümâr ve vâreste-i muzâyaka vü iftikar eyleyüp, inâbet ü istiğfâra halkı tahrîz içün vâ‘izlere tenbîh ve def-i belâ ve redd-i kazâ içün leyl ü nehâr du‘âya meşgul olmalarını tavsiye ile hâllerini terfîh eyledi.</span></p>
<p><span class="font14">Zelzeleden harâb olan emâkini binâ içün himmet-i Şâhâne rû-nümâ olup, cennet-mekân-ı huld-âşiyân Sultân Mehmed Câmi‘i'nin mâl-ı vakfında vefâ edecek kadar fazla nükud bulunamayup, Hazîne-i hümâyûn'dan imdâd ü i‘âne ile Hâşim ‘Ali Bey'i, Binâ Emâneti'ne me‘mûr buyurduklarından gayri, çarşuya Tıflî Efendi'yi ve kal‘a </span><span class="font14" style="font-weight:bold;">[M1 276] </span><span class="font14">dîvârlarına el-Hâc Mehmed Ağa'yı ve Baruthâne'ye, Şehdî ‘Osmân Efendi'yi ve Serrâc-hâne'ye ‘Âtıf-zâde<a name="footnote1489"></a><sup><a href="#bookmark3902">1489</a></sup><sup></sup> ‘Ömer Efendi'yi ve Enderûn-i hümâyûn'a, Şehr-emîni Ahmed Efen-di'yi ve Yeniçeri odalarına, Hasekî Mustafa Ağa'yı ve Tophâne'ye, Mahmûd Bey'i ta‘yîn buyurup, herkes hidmetlerini edâ ve tehvîn içün berzede-i dâmân ü âstîn oldular. Sultân Selîm ve Şehzâde ve Süleymâniyye ve Nûr-i ‘Osmânî ve Lâleli ve Vâlide ve Ayasofya cevâmi‘inden ma‘adâ câmi‘lerin ba‘zan minâreleri ve ba‘zan kubbeleri münhedim ü müzmahil ve kal‘a dîvârları ve Çekmeçeler ve Bergos ve Çorlu ve Karışdıran dahi mü-tezelzil olup, zikr olunan mahallerin cümlesi binâ ve ta‘mîri fermân ve ta‘yîn-i mübâşirân kılındı.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
</div><br clear="all">
<h2><a name="bookmark646"></a><span class="font15" style="font-weight:bold;"><a name="bookmark3903"></a>VEKÂYÎ„ SENE SEMÂNÎN VE MÎ’ETE VE ELF</span></h2>
<p><a name="bookmark3904"></a><span class="font14"><a name="bookmark3905"></a>Mu‘zamât-ı umûr-i devletde istihdâm ve refte refte tahsîl-i nîk-nâm eden Monla-cık-zâde ‘Ali Ağa, ber-muktezây-ı baht-ı nâ-sâzkâr gâh ü bî-gâh masrû‘-i ser-pençe-i rûzgâr olup, bu defa dahi şems-i ikbâli ‘ukde-i vebâle giriftâr ve iki tûg ile înebahtı mansıbı kaydına dûçâr oldu. Şıkk-ı Evvel Defterdârı olan ‘Avnî Efendi, mâl-i mîrî tahsîlinde izhâr-ı butû‘ u rehâvet eylediği hasebiyle merârât-ı ‘azli zâyik ve Tersâne Emîni olan Sârım îbrâhîm Efendi fenn-i istîfâya vâkıf ve semt-i tahsîlâta ‘ârif olduğundan, mansıb-ı mezkûr mûmâ ileyhe muvâfık ve gayr-i muhâlif görülmekle, saferu'l-hayr evâsıtında hil‘at-i istîfâ dûş-i liyâkatine iksâ olundu. Baş-muhâsebeci olan Ahmed Efendi, Emîn-i Tersâne-i ‘âmire ve Hâşim ‘Ali Bey, Baş-muhâsebe ile mükteseb-i me-serret-i vâfire oldu. Defterdâr-ı sâbıkın Mühürdârı ve Târîhci bulunan ‘Ali Efendi ve yamağı ‘Ali Şâh nâm kimse ahz-ı bertîl ü rişâ ile şöhret-nümâ olduklarından ikisi de Limni Cezîresi'ne iclâ olundular.</span></p>
<h2><a name="bookmark647"></a><span class="font14" style="font-weight:bold;"><a name="bookmark3906"></a>Zikr-i nizâm-ı Kıbrıs</span></h2>
<p><span class="font14">Girne Dizdârı Halîl, bundan akdem esâre-i gubâr-ı fitne vü gavga ile Kıbrıs ehâlîsini Muhassıl bulunan Çil ‘Osmân'ın katline igrâ etmişidi. ta‘yîn-i asker ve tertîb-i leşker ile nizâm-ı beldeye mübâşeret fukarâ vü zu‘afâyı pâ-zede-i hasâret eyleyeceği zâhir olduğundan, hüsn-i tedbîr ve nush-i serî‘u't-te‘sîr ile nizâmına teşebbüs olunup, Muhassıllık, Süleymân Ağa'ya tevcîh ve bâlâda mezkûr me‘mûrlara ıslâh-ı zâtü'l-beyn ve def‘-i vahşet-i tarafeyn husûsu tenbîh olunmuşidi. Me‘mûrlar cihet-i intifâ‘a mâyil olduklarından, fesâd-ı memleket zâyil olmayup, şakî-yi merkumun dahi gün-be-gün cem‘iyyetine kesret ve rekîz-i zamîri olan mevâdd-ı fesâda kuvvet gelüp, bir iki bin âdem ile Muhassıl'ı tazyîk ve Lefkoşa'ya nazarını ta‘lîk ile âgaz-ı muhâsara ve âheng-i müşâcere eylediği Der-i devlet'e iş‘âr ve istinsâr olunmuşidi. </span><span class="font14" style="font-weight:bold;">[M1 277] </span><span class="font14">Teke Sancağı Mutasarrıfı Hâs Ağası Mîr-i mîrân Ahmed Paşa'ya irsâl-i menşûr ve Kıbrıs nizâmına me‘mûr kılındığından başka, Ca‘fer Bey'in iki kıt‘a sefînesiyle iki kıt‘a mîrî firkatesi asker ve levâzım teşhîni ile o tarafa ta‘yîn olunup, imdâd-ı rûzgâr ile Ca‘fer Bey fî es-ra‘i'z-zemân Girîne sularına dehşet-resân oldukda, dizdârın kal‘a muhâfazasına ta‘yîn eylediği şirzime-i kalîle, sedd-i ebvâb ve emr-i muhâfazada terk-i râhat ü hâb ve Ca‘fer Bey ise top dâneleriyle kal‘ayı müşrif-i harâb edüp, bu hâlde iken Ahmed Paşa dahi vâfir asker ile cezîreye ayak basdığını dizdâr-ı mezkûr tahkîk edüp, Lefkoşe muhâsara-sından ferâgat ve mukabele niyyetiyle Değirmenlik nâm mahalde mutarassıd-ı fursat olup, paşa-yı mûmâ ileyh zâtında merkûz cevher-i besâlet ve mâye-i şecâ‘at iktizâsıyla şakî-yi merkumun üzerine râyet-keş-i celâdet olup, ictimâ‘-ı ferîkayn ve telâkî-yi has-meyn vuku‘unda merkum tâb-âver-i mukavemet olamayup, başında olan haşerât-ı nâs perîşân ve birkaç yüz âdem ile kal‘aya girüp, tehassun ve çâre-cûy-i emn ü emân olmu-şidi. Paşa-yı mûmâ ileyh kal‘anın cevânib-i erbi‘asını istî‘âb ve Ca‘fer Bey dahi le-vendâtıyla sâhile çıkup, her tarafdan esbâb-ı muhâsara şakî-yi merkumu pâ-beste-i havf ü ıztırâb edüp, ‘âkıbet ‘avenesinden otuz nefer kimse kal‘adan bir-takrîb yol bulup, or<a name="bookmark3907"></a>duya dahîl ve şakı-yi merkum dahi irtikâb etdiği kâr-ı nâ-hencârdan nâdim ü hacîl olup, bi'z-zarûre müteşebbis-i dâmân-ı istîmân olarak orduya geldikde, seng-i gadriyle dil-şikeste olan askerî tâyifesi hücûm ve rüfekâsıyla kendüsünü dâyire-i hestîden ma‘dûm edüp, ru‘ûs-i maktû‘aları Âsitâne'ye vâsıl ve fazl-ı Hak ile cezîrede tekevvün eden şûriş ü ihtilâl bi'l-külliyye zâyil olup, ehâlîyi dahi nezr-i girâne kat‘ ve derûnlarında olan havf ü veceli def‘ edüp, Paşa-yı mûmâ ileyhin hidmeti meşkûr ve sa‘yi mebrûr olduğundan, rütbe-i vâlây-ı Vezâret ile eltâf-ı Şâhâne'ye mazhar ve Karaman Eyâleti'yle nâyil-i sürûr-i evfer oldu. Sâbıka Karaman Vâlîsi Vezîr Kethudâ Mehmed Paşa bilâ-mansıb kaldığından, Kars Muhâfazası'na ta‘yîn ve fitne-i Gürcistân sebebi ile o havâlî müşârun ileyhin bu me‘mûriyyeti ile tahsîn olundu.</span></p>
<h2><a name="bookmark648"></a><span class="font14" style="font-weight:bold;"><a name="bookmark3908"></a>Ba„zı vefeyât ve „azl-i Sadr-ı Rûm</span></h2>
<p><a name="bookmark3909"></a><span class="font14">Anadolu Pâyesi olan ‘Arab ‘Ali-zâde ‘Abdurrahîm Ziyâ Efendi, terk-i târikhâne-i cihân ve ‘azm-i riyâz-ı kesîru'l-hıyâz-ı cinân eyledi. Mekke Pâyesi olan Re‘îs-zâde ‘Ab-dulkâdir Efendi'nin dahi ahkâm-ı ‘ömrü </span><span class="font14" style="font-weight:bold;">[M1 278] </span><span class="font14">tay-kerde-i dest-i Hâdimü'l-lezzât ve sâbıka Dârü's-sa‘âde Ağası Kâtibi ‘Osmân Efendi Ruha'da ve Yancıklı-zâde ‘Abdullah Bey, Tırhala'da mehcûr-i şâhid-i hayat oldular. Sadr-ı Rûm olan Pîrî-zâde ‘Osmân Mon-la Efendi, tekmîl-i müddet ve rebî‘ulâhırın altıncı günü<a name="footnote1490"></a><sup><a href="#bookmark3910">1490</a></sup><sup></sup> ‘İvaz Mehmed Paşa-zâde İbrâhîm Beyefendi, Sadâret-i Rumeli ile tahsîl-i kemâl-i meserret eyledi.</span></p>
<h2><a name="bookmark649"></a><span class="font14" style="font-weight:bold;"><a name="bookmark3911"></a>Zikr-i binây-ı bend-i cedîd</span></h2>
<p><span class="font14">Âdem deryâsından kinâyet ve müzdahimgâh-ı haşr ü neşrden ‘ibâret olan Âsitâne-i sa‘âdet-âşiyânede hengâm-ı germâ kıllet-i mâ ile şeyh u şâbb-tefsîde-i leb-i ıztırâb olup, ihdâs-ı bend-i cedîd ile nâsa ifâza-i hayât-ı câvid niyyet-i hâlisası zamîr-i münîr-i Şehriyârî'de lâyih ü bedîd olup, Yenişehirli ‘Osmân Efendi'yi ‘âm-ı mâzîde bu hidmet-i celîleye me‘mûr buyurmuşlar idi. Bend-i kadîme bir sâ‘at mesâfe olan Evhadüddîn Deresi denmekle ma‘rûf ve lisân-ı ‘avâmda Ayvâd Deresi şöhretiyle mevsûf olan mahalde vaz‘-ı esâs ve ta‘yîn-i mikyâs kılınup, birkaç sâ‘atlik mahalden mecârî-yi âba lağımlar ile istihkâm verilerek müceddeden inşâ ve âmâde olunan havuzda bir lüle mikdârı insıbâb-ı âb hâsıl ve mezkûr dere ile bend-i ‘atîka vâsıl olup, bu sebeble sulara kesret ve sekene-i îstanbul'a min-ciheti'l-mâ vüs‘at gelüp, du‘ây-ı Pâdişâhî'ye muvâzabet eylediklerinden gayri, bu fi‘l-i cemîl Hudâvend-i îskender-mânend cenâblarına mûcib-i ecr-i cezîl ve sebeb-i tahsîl-i rızây-ı Rabb-i Celîl oldu. Zelzele sebebi ile bend-i ‘atîk yolları dahi rahne-gîr ve muhtâc-ı ta‘mîr olduğu taraf-ı hümâyûna tezkîr olunup, bu bâbda dahi himmet-i Şâhâne ser-zede-i zuhûr ve ta‘mîr ü termîmi içün mu‘temed kimseler me‘mûr kılındı.</span></p>
<h2><a name="bookmark650"></a><span class="font14" style="font-weight:bold;"><a name="bookmark3912"></a>Hânden-i mevlid-i şerîf der-Câmi„-i Vâlide Sultân</span></h2>
<p><a name="bookmark3913"></a><span class="font14"><a name="bookmark3914"></a>Beher sâl Sultân Ahmed Câmi‘inde mevlid-i şerîf kırâ’et olunur iken, câmi‘-i mezkûrun ba‘zı mahalleri rahnedâr ve tetâbü‘-i tezelzül-i arz sebebi ile muhâtara vü tehlike be-dîdâr olduğundan, Pâdişâh-sütüde-elkâb Vâlide Câmi‘ine tahrîk-i rikâb ve istimâ‘-ı mevlid-i şerîf ile feyz ü bereket isticlâb eyledi.</span></p>
<h2><a name="bookmark651"></a><span class="font14" style="font-weight:bold;"><a name="bookmark3915"></a>Tertîb-i meclis-i melâyik-hadîm berây-ı ta„lîm-i Şehzâde Sultân Selîm</span></h2>
<p><span class="font14">Şehzâde-i ferhunde-baht hazretleri fark-ı sevâd ü beyâz ve temyîz-i cevâhir ü a‘râz derecelerine intihâz buyurduklarından, destyârî-yi zihn-i vekkâd-ı mâder-zâd ile ta‘lîm-i Kur‘ân-ı ‘azîmü'ş-şân'a kesb-i isti‘dâd buyurmalarıyla cumâdelülânın yirminci mübârek hamîs günü<sup>1</sup> İncüli Köşk pîşgâhında hıyâm ve sâyebânlar nasb olunup, Sad-rıa‘zam ve Şeyhulislâm ve Tevkı‘î Paşa ve Sadreyn </span><span class="font14" style="font-weight:bold;">[M1 279] </span><span class="font14">ve NakTbü'l-eşrâf ve sâyir huzürları mu‘tâd olan zevât-ı kirâm müte‘âkıben gelüp, haymelerine nâzil ve muntazır-ı kudüm-i Şehriyâr-ı bergüzîde-hasâyil oldular. Âsâr-ı makdem-i Şâhâne bedîdâr olduk-da, Sadrıa‘zam ve Şeyhulislâm ve sâyirleri kemâl-i huzü‘ u ihtirâm ile vakfegîr-i selâm ve Şehriyâr-ı enâm dahi alay tertîbi üzere süvâr-ı esb-i dilkeş-hırâm olarak kasr-ı mezküre sâye-endâz-ı tekarrub ve fi'l-hâl Sadrıa‘zam otuz hatve mikdârı yerden zemîn-büs-i te‘eddüb olup, seng-i rikâba dek rikâb-ı hümâyünda devân ve bagal-gîrlik hidmet-i menî‘asıyla mükteseb-i şeref-i firâvân olup, Şehriyâr-ı kerem-me‘nüs sadr-ı sürâdikât-ı iclâle cülüs buyurduklarından sonra haymelerine ‘avdet ve ihzâr-ı ta‘âma işâret eyledi. Sadrıa‘zam, Şeyhulislâm ve TevkT‘î Paşa ile bir sofrada ekl-i ta‘âm ve sâyirlere dahi başka sofralar kurulup, cümlesi dilsîr-i ni‘am-ı Şehriyâr-ı enâm oldu. Maslahat-ı ta‘âm hıtâmında Şehzâde-i civân-baht hazretlerini alay ile getürmek içün bi'l-cümle hâzır olan zevât atlarına binüp, Orta kapuda nüzül ve mâşiyen ‘Arz Kapusu'na vusülleri ihbâr olunduğuna binâ‘en, mazhar-ı ser-kerîm olan Şehzâde Sultân Selîm hazretleri pîşgâh-ı devlet-penâhlarında müzeyyen ve ma‘nün püşîdeli rahle, Lalaları başında ve Dârü's-sa‘âde Ağası ve Hazînedâr Ağa yemîn ü şimâllerinde nur gibi pertev-pâş-ı zuhür olduklarında, Sadreyn ve NakTbü'l-eşrâf ve İmâm-ı Evvel ve Sânî efendiler nâyil-i şeref-i dest-büs oldukları hâlde mâşiyen pîşgâhlarında revân ve Orta-kapu'da atlara binüp, alayı sâbık üzere İncüli Köşk semtine irhây-ı ‘inân ve kasra karîb mahalde Sadrıa‘zam istikbâl ve dîdâr-ı fâyizu'l-envârlarıyla kesb-i dest-mâye-i ikbâl eyleyüp, huzür-i hümâyüna ma‘an duhül etmeleriyle Sadrıa‘zam ve Şeyhulislâm ve sudür-i kirâm ha-zerâtına ruhsat-ı ku‘üd erzânî kılındığı hâlde Şeyhulislâm Efendi, mukâbiline vaz‘ olunan rahle pîşgâhında bed‘-i besmeleye mübâşeret ve min gayr-i tekellüfin kırâ‘et ile dest-i Fetvâ-penâhî'yi takbîl edebine ri‘âyet eyleyeceğini müşârun ileyhe teferrüs ile menkib-i ‘âlîlerini büs ve devâm-ı ‘ömr ü devletini îsâl-i karârgâh-ı nâmüs eyledi. Şükran li-hâzihî'n-ni‘am Şehriyâr-ı Cem-haşem tarafından Sadrıa‘zam ve Şeyhulislâm ve</span></p>
<p><span class="font12">20 Cumâde'lülâ 1180 = 24 Ekim 1766 Cuma. Metnimizde belirtilen gün ile bizim ilgili eserlerden istifade ile belirttiğimiz gün arasındaki farklılık, hilâlin görülmesinden kaynaklanmış olmalıdır.</span></p>
<p><span class="font14">sudûr hazerâtına ve îmâm-ı Evvel ve Sânî'ye kürkler iksâ ve icrây-ı resm-i du‘â eden Ayasofya Şeyhi dahi </span><span class="font14" style="font-weight:bold;">[M1 280] </span><span class="font14">iktisây-ı kürk ile melhûz-i lihâza-i birr-i evfâ oldu. Bundan sonra herkes haymesine gelüp, istirâhat ve yine alay ile Şehzâde-i sa‘îdü't-tâli‘ hazretlerini istikbâl etdikleri mahalle dek îsâl ve fi'l-hâl ağayân-ı Harem o nev-nihâl-bâğ-ı saltanatı<a name="footnote1491"></a><sup><a href="#bookmark3916">1491</a></sup><sup></sup> makâm-ı ‘âlîlerine idhâl eyleyüp, bundan sonra erbâb-ı alaya icâzet ve ‘avdetlerine ruhsat verildi. </span><span class="font14" style="font-weight:bold;">[Mısra]„</span><span class="font14">:</span></p>
<p><span class="font14">Bed‘-i bismillâh-ı Kur‘ân eyledi Sultân Selîm</span></p>
<p><span class="font14">(</span><span class="font4">^_d^ öt^L^ ^a_Ll ol ^1 </span><span class="font4" style="font-weight:bold;font-style:italic;font-variant:small-caps;">^j^</span><span class="font13" style="font-variant:small-caps;"> ÖAj)</span></p>
<p><a name="bookmark3917"></a><span class="font14">bu meclis-i akdese târîh vâki‘ olmuşdur.</span></p>
<h2><a name="bookmark652"></a><span class="font14" style="font-weight:bold;"><a name="bookmark3918"></a>Ba„zı havâdis</span></h2>
<p><span class="font14">Dâniş Süleymân Efendi ‘azlinden Cebeciler Kitâbeti ile Hâkim Efendi mesrûr ve ‘Âkif Bey ‘azlinden Teşrîfâtcılık ile Vahdetî Ebûbekir Efendi manzûr-i sadru's-sudûr oldu.</span></p>
<p><span class="font14">Tertîb-i dîvân ‘an-asl istimâ‘-ı dâd-ı mazlumân içün mevzû‘ ve bu ‘âdet-i hasene bir zemândan berü metrûk ve merfû‘ olduğuna binâ‘en, beher sülesâ günü ya‘ni haftada bir kerre dîvân tertîbine irâde-i Şâhâne cereyân eyledi.</span></p>
<p><a name="bookmark3919"></a><span class="font14">Yenişehir'den munfasıl ‘Abdullah Efendi-zâde ‘Abdulvâhid Monla, Edirne Kazâsı ile tevsî‘-i dâ‘ire-i şân ve Çelebi-zâde mahdûmu Mehmed Es‘ad Efendi, Galata Kazâsı ile kesb-i debdebe vü ‘unvân eyledi.</span></p>
<h2><a name="bookmark653"></a><span class="font14" style="font-weight:bold;"><a name="bookmark3920"></a>Tekmile</span></h2>
<p><span class="font14">îki mücelled-i dahmdan ‘ibâret olan Hâkim Târîhi, fazl-ı Îzed-i bî-minnet ve himmet-i Şehriyâr-ı Felâtun-fitnat ile müceddeden kaleme alınup, nüsha-i asliyye fihris sûretine tenzîl ve lâzımü't-tahrîr olan mâddeler ibkâ ve şâyân-ı nazar olmayan keyfiy-yetler ilgâ ve tabtîl olunup, nevâdir-i hikâyât ve garâyib-i kinâyât ile zînet-yâb ve ‘avâmm ü havâssa elverecek bir kitâb olup, lede'l-mu‘âraza Târîh-i ‘âcizânemin meziy-yeti ma‘lûm ve kadr-ı dürr ü hazef-i mefhûm olacağı meczûmdur. Devlet-i ‘aliyye-i ebediyyü'l-istimrârın on yedi senelik vekâyi‘i üftâde-i tâk-ı nisyân olup, nazar ü i‘tibâra şâyân değil iken, Şehriyâr-ı sütûde-hısâl, Dânende-i kadr-ı erbâb-ı kemâl, Cihân-bahş ve Deryâ-cûd, Vâkıf-ı esrâr-ı gayb ü şühûd, Pâdişâh-ı hulefâ-reviş, Hakân-ı îskender-meniş hazretlerinin tahrîk-i âb-rûy-i Şâhâne'leri ile dört mâh müddetde terk-i râhat ve bezl-i cehd ü tâkât ile şîrâze-gîr-i hıtâm ve zîb-ârây-ı mıstara-i hüsn-i nizâm olup, [</span><span class="font14" style="font-weight:bold;">mısrâ</span><span class="font14">]</span><span class="font14" style="font-weight:bold;">„</span><span class="font14">:</span></p>
<p><span class="font14">Men-zellezî mâ-sâ‘e kattu<a name="footnote1492"></a><sup><a href="#bookmark3921">1492</a></sup><sup></sup></span></p>
<p><a name="bookmark3922"></a><span class="font14">mefhûmunca bi-hasebi'l-beşeriyye vâki‘ olan sakâtât ve tuğyân-ı kalem ile min gayr-i kasdin ser-zede-i zuhûr olan hefv, etemm-i mestûr ve beyne'n-nâs mâ-bihi'l-i‘tibâr olacak nevâziş ü iltifât-ı Tâcdâr[â]ne ile kalb-i vîrân-şüdem ma‘mûr kılınmak der-hâst-ı ‘azîm ve recâ-kerde-i ‘abd-i kadîmdir. Bundan sonra Çeşmî-zâde ve Mûsâ-zâde vekâyi‘nâmeleri dahi tenkıh ve zevâyid-i kelimâtdan tecrîd ve bu eczâya mezc </span><span class="font14" style="font-weight:bold;">[M1 281] </span><span class="font14">u tanzîd olunup, bu mecmû‘a-i matbû‘aya sebeb olan Pâdişâh-ı bâhirü't-te‘yîdin ism-i Sâmî-yi Mülûkâne'si dâmen-i kıyâmete dek ibkâ vü tahlîd olundu.</span></p>
<h2><a name="bookmark654"></a><span class="font14" style="font-weight:bold;"><a name="bookmark3923"></a>Nasb-ı Kâdî-yi İstanbul</span></h2>
<p><a name="bookmark3924"></a><span class="font14">Bir seneden berü hükûmet-i İstanbul ile<a name="footnote1493"></a><sup><a href="#bookmark3925">1493</a></sup><sup></sup> meşgul olan Neylî-zâde Mehmed Hamîd Efendi ma‘zûl ve Es‘ad Efendi-zâde Mehmed Şerîf Efendi, kazây-ı mezbûr ile nâyil-i e‘azz-i me‘mûl oldu.</span></p>
<h2><a name="bookmark655"></a><span class="font14" style="font-weight:bold;"><a name="bookmark3926"></a>Hareket-i Ser„asker-i Gürcistân</span></h2>
<p><span class="font14">Bundan akdem ba‘zı mes‘ûlâtına müsâ‘ade olunduğu hâlde, Gürcistân nizâmını iltizâm eden Çıldır Vâlîsi Vezîr Hasan Paşa'nın kâffe-i müsted‘iyâtına müsâ‘ade ve menşûr-i Ser‘askerî tarafına firistâde olunduğu bâlâda ifâde olunmuşidi. Ma‘iyyetine tertîb olunan piyâde ve süvârî ve Trabzon ve Sivas eyâletleri asâkiriyle Çıldır'dan hareket ve Gürcistân semtine tahrîk-i a‘lâm-ı nusrat ve Gürcistân'ın cânib-i şimâlîsinde vâki‘ Gürel ülkesine teveccüh ü ‘azîmet edüp, bir iki kal‘a ehâlîsi dâd-hâh ve tâlib-i ‘afv-ı günâh olmalarıyla istîmânları kabûl ve zâbiti firâr ile istihlâs-ı nefs-i zelûl ve küçük birâderi yerine mevsûl kılındı. Zikr olunan kakalara mücâvir Bori (</span><span class="font4">^jjj</span><span class="font14" style="font-weight:bold;">) </span><span class="font14">Kal‘ası'na râyet-keş-i heybet ve ehâlîsi izhâr-ı rûy-i dürüştî ve muhâlefet eylediklerinden, ekserî tu‘me-i şîr-i şemşîr ve bâkısi berde vü esîr olup, kal‘a muhâfazasına asker-i vâfî ta‘yîn ve top ve ba‘zı edevât ile tahsîn olundu. Bu hilâlde Odiş </span><span class="font14" style="font-style:italic;">(^</span><span class="font4"> jl</span><span class="font14" style="font-weight:bold;">) </span><span class="font14">Mutasarrıfı Dâdyân dahi ser ü bürde-i tav‘ u inkıyâd olup, orduya zahîre ve zâd ile imdâd etmek şartını in‘ikâd eyledi. Bundan sonra Gürcüler'in i‘timâd ü istînâd eyledikleri Senyançu<a name="footnote1494"></a><sup><a href="#bookmark3927">1494</a></sup><sup> </sup>(j^L^</span><span class="font14" style="font-weight:bold;">) </span><span class="font14">Kal‘ası dahi ‘anveten müsahhar-ı asker-i zafer-rehber olup, muhâfazasına Açık-baş Meliki nasb olunan Tahmuras ta‘yîn ve o havâlîde vâki‘ olup, Salomon-ı bed-peymâna mutî‘ kurânın ehâlîsi dahi Tahmuras'a teba‘iyyet ile kahr-ı askerden te‘mîn olundu. Bu sâl-i ferah-fâlde bu fütûhât ile iktifâ ve evvel-behârda yine Gürcüler'e irâ‘e-i kuvvet-i kâhire-i devlet etmek kasdıyla o havâlî meştâ ittihâz olunmak savab-nümây-ı ru‘esây-ı asker-i zafer-intimâ olduğunu Ser‘asker-i müşârun ileyh Der-i devlet'e ‘arz u inhâ edüp, re‘yi tasvîb ü istihsân ve o taraflarda kışlamak bâbında ruhsatı hâvî tarafına irsâl-i emr-i celîlü'ş-şân kılındı. Eyyâm-ı rebî‘ hulûlüyle Ser‘asker Paşa meştâdan nehzat ü kıyâm ve Bağdâdcık Kal‘ası pîşgâhında nasb-ı hıyâm edüp, ru‘esây-ı asker ile kadh-ı zinâd-ı meşveret </span><span class="font14" style="font-weight:bold;">[M1 282] </span><span class="font14">ve kangi tarafa ‘azîmet nâfi‘ olduğu su‘âliyle re‘ylerine mürâca‘at eyledikde, nizâm-ı Gürcistân Salomon'ın ma‘kıl-ı metîn ittihâz etdiği Sevir (^</span><span class="font4">j^</span><span class="font14">) Kal‘ası'nın feth u teshîrine ve hevâdârı olan eşkıyânın istîsâl ü tedmîrine vâbeste olduğunda ru‘esây-ı ‘asâkir yek-zebân-ı vifâk olduklarından, kal‘a-yı mezbûreye doğru şakka-güşây-ı ‘azîmet ve esnây-ı râhda şakı-yi mezbûra itâ‘at üzere olanların hâneleri ihrâk ve etfâl ü nisvânları seby ü istirkak olunarak ve dâyire-i itâ‘ate duhûl edenlere nevâziş ü istîmâlet sûreti irâ‘et kılınarak kal‘a-i mezkûreye varılup, her ne kadar menâ‘ati nümâyân ve fethi hâric-i tasavvur u gümân ise dahi mütevekkilen ‘alellah muhâsarasına mübâşeret ve münâsib mahallerde toplar ve humbaralar vaz‘ıyla ‘arz-ı übbehet ve kuvvet-i devlet kılınup, her tarafdan i‘mâl-i edevât-ı darb ve her cânibden iş‘âl-i nevâyir-i harb ve müddet-i muhâsaranın yirmi dokuzuncu günü burc-i hisârdan sadâ-yı el-emân peyveste-i nüh-kubbe-i âsumân olup, istîmânları ısga ve sûret-i niyâzla-rı mütekabil-i mecelây-ı rızâ kılınup, kal‘a-i mezkûre Melik-i cedîd olan Tahmuras'a teslîm ve levâzım-ı muhâfazası tekmîl olundukdan sonra Kutais () Kal‘ası ârâm-gâh-ı asker-i zafer-i iktinâh oldu. Sanâdîd-i Gürciyân kal‘a-yı mezkûreye bir sâ‘at mahalde müctemi‘<sup>1</sup> olup, merâmlarını ifâde içün ordu müte‘ayyinlerinden birkaç nefer kimsenin vürûdunu iltimâs etmeleriyle, Ser‘asker Paşa dahi orduda mevcûd Kethudây-ı Bevvâbîn-i hazret-i Şehriyârî İbrâhîm Ağa'yı ve Kethudâsı'nı ve Kapucu-başı el-Hâc Mehmed Bey'i ve Ordu Kadısı İsmâ‘îl Efendi'yi ve Ordu Ağası'nı irsâl edüp, mesfûrlar ‘ale'l-ittifâk ribka-i itâ‘ati zîver-i gerden-i cân ve terk-i muhâlefet ü ‘ısyân eylediklerin takrîr ü beyân ve mukaddemâ sudûr eden etvâr-ı nâ-hemvârları Salomon-ı bed-girdârın pençe-i kahrında zebûn olmalarından neş’et eylediğini ifâde ile: “Mesfûrun firârı def'-i mahzûr edüp, cümlemiz Devlet-i ‘aliyye'nin bende-i sadâkat-kârıyuz, cürmümüz ‘afv buyurulduğu hâlde dâ‘ire-i itâ‘atdan hâric yere vaz‘-ı kadem emr-i muhâl ve Salomon'u semtimize uğratmak ‘adîmü'l-ihtimâldir. Ancak nizâm-ı memlekete medâr olmak içün feth olunan Sevir Kal‘ası melik-i cedîde verilüp, asker-i İslâm dahi bu mahalden ric‘at etdiklerinde mesfûrun bir mahalden zuhûru muhtemel olup, üzerine varıldıkda be-her hâl Devlet-i ‘aliyye askerinin mu‘âvenet ü muzâheretine ihtiyâcımız bedîhî olmağla, mücerreb bu maslahat içün Canik Muhassılı el-Hâc ‘Ali Bey </span><span class="font14" style="font-weight:bold;">[M1 283] </span><span class="font14">bir mikdâr askeri ile Kuta’is'de meştâya ta‘yîn olunduğu hâlde kuvvet-i zahrımıza ve istikrâr-ı nizâmımıza bâ‘is olacağı zâhirdir” deyü bast-ı kelâm ve bu recâlarını inhâ vü ifhâm içün Baş-râhibleri Kutalküz'ü (jj^L'^S</span><span class="font14" style="font-weight:bold;">) </span><span class="font14">cümlesi taraflarından tevkîl ve orduya tesbîl eylediklerinde tertîb-i dîvân ve cümle muvâcehesinde Râhib-i mesfûr itâ‘at ü inkıyâdların yegân yegân takrîr ve tefhîm ve erkân-ı ordunun istısvâb ü istihsânlarıyla niyâzlarına müsâ‘ade ve kal‘a-i mezkûre Melik-i cedîde teslîm ve te‘ahhüd eyledikleri umûrun şurût u kuyûdunu hâvî yedlerinden kavî senedler ahz ve li-ecli'l-i‘timâd Melik-i mesfûra rehinler verdiler. Ol dahi itmi‘nân-ı kulûb içün ehl ü ‘ıyâlin Kuta’is (</span><span class="font4" style="font-weight:bold;">^îlî^^</span><span class="font14">) Kal‘ası'na rehn vaz‘ edüp, mîr-i mûmâ ileyh üç dört bin kadar Canik ve Trabzon askeriyle Kuta’is (</span><span class="font4">^515^</span><span class="font14">) Kal‘ası'nda kışlamak üzere meks ü ârâm ve Ser‘asker Paşa dahi makarr-ı hükümeti olan Ahısha tarafına ‘atf-ı zimâm eyledi.</span></p>
<p><a name="bookmark3928"></a><span class="font14">Senedât-ı merkume Kapucular Kethudâsı Îbrâhîm Ağa'ya teslîm ve Devlet-i ‘aliy-ye'ye irsâl ve Salomon'un hayâtı, şîrâze-i nizâm-ı Gürcistân'ın inhilâline ‘illet-i tâmme olacağı ve </span><span class="font14" style="font-style:italic;">bi-eyyi vechin kân<a name="footnote1495"></a><sup><a href="#bookmark3929">1495</a></sup></span><span class="font14"><sup></sup> mesfûrun ele getürülmesi murâd-ı kat‘î-i Pâdişâhî idüği Ser‘asker Paşa tarafına ifâde vü tebyîn ve verdikleri nizâm şimdilik tasvîb ü tahsîn olundu.</span></p>
<h2><a name="bookmark656"></a><span class="font14" style="font-weight:bold;"><a name="bookmark3930"></a>İhrâc-ı Surre-i hümâyûn</span></h2>
<p><a name="bookmark3931"></a><span class="font14">Beher sâl Haremeyn-i şerîfeyne irsâl olunan Surre-i hümâyûn recebü'l-ferdin on ikinci günü<a name="footnote1496"></a><sup><a href="#bookmark3932">1496</a></sup><sup></sup> Surre Emîni nasb olunan Ser-bostâniyân-ı sâbık Ahmed Ağa'ya teslîm ve çekdirme sefînesine tahmîl ve Üsküdar cânibine tesbîl olundu.</span></p>
<h2><a name="bookmark657"></a><span class="font14" style="font-weight:bold;"><a name="bookmark3933"></a>Âmeden-i Donanma-yı hümâyûn</span></h2>
<p><a name="bookmark3934"></a><span class="font14">Bundan akdem Bahr-i sefîd muhâfazasına ta‘yîn olunan Kapudân-ı deryâ Tosun Mehmed Paşa ‘avdet ve ber-mu‘tâd huzûr-i hümâyûn'da iktisây-ı hil‘at eyledi.</span></p>
<h2><a name="bookmark658"></a><span class="font14" style="font-weight:bold;"><a name="bookmark3935"></a>Sûhten-i kalyon</span></h2>
<p><a name="bookmark3936"></a><span class="font14">Kışla sefâyininden biri Bağçe-kapusu'yla Galata beyninde lenger-endâz-ı istikrâr ve hübûb-i bâd-ı muvâfaka talebkâr iken, sâ‘at altıda bi-kazâ‘illâhi Te‘âlâ derûnundan âteş zuhûr edüp, yerinden hareket ve Galata önünde merbût ba‘zı kebîr kayıklara musâdefet ile birkaçını ihrâk ve o mahalden iftirâk ile Cübb-i ‘Ali ile Tüfeng-hâne arasında olan Yehûd hânelere iltisâk ve ol hâneleri ve Cübb-i ‘Ali Çarşusu'nu bi'l-külliyye sûzân ve isâbet-i nâr havfından alarga olan küçük kayıklar Halîc-i Îstanbul'un her tarafı-na<a name="footnote1497"></a><sup><a href="#bookmark3937">1497</a></sup><sup></sup> müteferrik ve perîşân ve şiddet-i hevâ ve telâtum-i deryâ ekserîsini ifnâ eylediğinden gayri birisi Tersâne önünden mürûr ile Tersâne Serâyı </span><span class="font14" style="font-weight:bold;">[M1 284] </span><span class="font14">Kasrı'nı yakup, dehşet ilka ve altı sâ‘atden sonra ‘avn-i Îzed-i bîçûn ile bu hâlet-i garîbe sükûn buldu.</span></p>
<h2><a name="bookmark659"></a><span class="font14" style="font-weight:bold;"><a name="bookmark3938"></a>Velâdet-i Şehzâde Sultân Mehmed</span></h2>
<p><span class="font14">Şa‘bânü'l-mu‘azzamın dokuzuncu yevm-i sebt sâ‘at dokuzda<a name="footnote1498"></a><sup><a href="#bookmark3939">1498</a></sup><sup></sup> gülzâr-ı peyveste-i behâr-ı saltanatın bir gonçe-i bûyâsı ve bahr-i şevket ü iclâl-i Hilâfet'in bir dürr-i yektâsı, ser-nümây-ı mekmen-i zuhûr ve Sultân Mehmed ismiyle sahîfe-i ‘âlemde <a name="bookmark3940"></a>mestûr olup, a‘yün-i Mü’minîn'e ifâza-i pertev-i nûr ve sudûr-i muvahhidîne ilkây-ı ferah u hubûr eyledi. Velâdet-i bâ-sa‘âdetde kânûn olduğu veçhile kudûm-i meymenet-lüzûm-i Şehzâde-i civân-tâli‘i tebşîr içün Dârü's-sa‘âde Ağası Serây-ı Sadrıa‘zamî'ye vürûd ve teblîğ-i peyâm-ı meserret-endûd eyleyüp, bu müjde-i cihân-behâya mükâfât ve cezâ zımnında mu‘tâd olan sunûf-i ‘atâyâ taraf-ı sadru'l-vüzerâdan îfâ olunduğuna mü-te‘âkib müjde-i revân-bahş-ı velâdet bi'l-cümle erkân-ı saltanata işâ‘at olunup, kemâl-i inbisât ile her biri nisâr-ı nakdîne-i iktidâr ve icrây-ı levâzım-ı istibşâr eylediler. Ferdâsı Sadrıa‘zam ve Şeyhul-islâm ve Tevkı‘î Paşa ve Kapudan Paşa ve Sadreyn ve Nakıbü'l-eşrâf ve Yeniçeri Ağası Serây-ı hümâyûn'a ‘azîmet ve tebrîk-i velâdet eylediklerinde, mazhar-ı iltifât-ı Şehriyâr-ı ‘âlem ve semmûr kürkler ile münbasit u hurrem oldu.</span></p>
<h2><a name="bookmark660"></a><span class="font14" style="font-weight:bold;"><a name="bookmark3941"></a>İhrâc-ı mevâcib</span></h2>
<p><a name="bookmark3942"></a><span class="font14">Tavâyif-i askerînin iki kıst mevâcibleri evâsıt-ı şehr-i mezkûrda ihrâc ve eyâdî-yi emânetkârâna idrâc olunup, a‘lâ vü ednâ zâten ve ‘ırzen ihsân-ı bî-pâyân-ı Hakân-ı cihândan hisse-yâb ve rehyâb-ı düşâha-i zarûret ü ıztırâb oldular.</span></p>
<h2><a name="bookmark661"></a><span class="font14" style="font-weight:bold;"><a name="bookmark3943"></a>„Azl-i Kapudan Paşa</span></h2>
<p><span class="font14">Muhterik olan sefînenin kapudanı Çunkar Kapudan harîk gicesi sefînede bulun-mayup, keyfiyyete vâkıf olduğu ân havf-i cân ile gürîzân olduğundan başka, Kapudan Paşa subh u mesâ hazm ü ihtiyâtı elden bırakmamak veyâ kendüsü bizzât ve yâhûd i‘timâd eylediği kimseler ahvâl-i sefâyine ıttıla‘dan hâlî olmayup, vücûd ve ‘adem-i zâbitânı tahkik u tashîh ve iktizâsına göre icrây-ı lâzime-i tebrîh u takrîh etmek eczây-ı mürekkebât-ı me’mûriyyetinden iken, vukû‘ bulan mâdde mahzâ gaflet ve tekâsülüne mahmûl ve bâ‘is-i iğbirâr-ı Pâdişâh-ı gayret-şümûl olup, Bostâncı-başı Ağa mübâşere-tiyle Balıkhâne'de habs ve hayâtından kendüye ye‘s gelmişiken, Şehriyâr-ı Rüstem-be‘s, zuhûr eden hâlet-i müdhişeyi hükm-i kadere haml ile cürmünden igmizâz ve muvâhaze-den i‘râz eylediklerinden başka, Eğriboz Sancağı tevcîhiyle ihsân ve mürû‘eti tekmîl ve bu sun‘-i cemîl ile mekârim-nâme-i Şâhâne'lerin sahâyif-i </span><span class="font14" style="font-weight:bold;">[M1 285] </span><span class="font14">‘âleme tab‘ ü temsîl eylediler.</span></p>
<p><span class="font14">Rumeli Vâlîsi Vezîr Mehmed Paşa, sâniyen Deryâ Kapudanlığı ile tebcîl ve Âsitâne'ye gelinceye dek Vezîr Tevki‘î Paşa tevkîl olunup, münhal olan Rumeli Eyâleti, Vidin Muhâfızı Vezîr Mehmed Paşa'ya ve Vidin Muhâfızlığı, Hotin Muhâfızı Vezîr Receb Paşa'ya ve Hotin, Eğriboz Muhâfızı Mîr-i mîrân'dan Ahmed Paşa-zâde Mehmed Paşa'ya tevcîh olundu.</span></p>
<p><span class="font14">Tersâne Emîni Ahmed ‘İzzet Efendi dahi bu hâlet vukü‘u sebebi ile mebgüz u menfûr ve mübtelây-ı ‘azl-i nâgeh-zuhûr olup, Ağa-zâde Hüseyin Ağa, yerine me‘mûr ve Liman Re‘îsi Magosa Kal‘ası'na iclâ ve hakkında o kadar ile iktifâ olundu.</span></p>
<h2><a name="bookmark662"></a><span class="font14" style="font-weight:bold;"><a name="bookmark3944"></a>Vuku„-ı harîk</span></h2>
<p><a name="bookmark3945"></a><span class="font14"><a name="bookmark3946"></a>Şa‘bânın yirmi ikinci gicesi<a name="footnote1499"></a><sup><a href="#bookmark3947">1499</a></sup><sup></sup> Hoca-paşa semtinde vâki‘ Bostâncı-başı-zâde hâne-sinden zuhûr eden âteş, Aydın-oğlu Tekyesi'nden Kapı Ağası Medresesi'ne ve andan Bâb-ı ‘âlî'ye gelince menâzil ve büyûtu ihrâk ve şiddet-i rûzgâr halka mûcib-i hayret ü istiğrâk olmuşiken, o nâr-ı zâti'l-vekûd intifâ-kerde-i sehâb-ı lütf-i Vâcibü'l-vücûd oldu.</span></p>
<h2><a name="bookmark663"></a><span class="font14" style="font-weight:bold;"><a name="bookmark3948"></a>„Akd-i cem„iyyet-i ders der-huzûr-i Pâdişâhî</span></h2>
<p><a name="bookmark664"></a><span class="font14">Beher sâl ramazânında vaz‘-ı Şâhâne olan Tefsîr tedrîsine rağbet-i hümâyûn ber-kemâl olduğuna binâ‘en, mevâlî ve müderrisînden yüz yirmi altı nefer kimse on dokuz meclise taksîm ve her biri bir gün içün tertîb ü tanzîm olunup, her meclis erbâbından zâten ve zemânen akdem ve ercah bulunan sâyirelere re’îs ve bâlâ-nişîn-i makâm-ı ta‘lîm ü tedrîs olup, evâyil-i Sûre-i Bakara‘dan makâma münâsib niçe nükât ve mezâyâ takrîr ü beyân ve o meclis-i nefîs-i melâyik-celîs müşâbih-i ravza-i cinân kılınup, ders temâmında surre-i mu‘ayyene ile herkes bâliğ-i meblağ-ı refâh-ı hâl ve ramazâniyye ve ‘îdiyye sıkletinden mutma‘innü'l-bâl oldular.</span></p>
<h2><a name="bookmark3949"></a><span class="font14" style="font-weight:bold;"><a name="bookmark3950"></a>Ahvâl-i Beylânlı-zâde ve vefât-ı Muhassıl-ı Aydın Vezîr „Abdurrahmân Paşa</span></h2>
<p><span class="font14">Memâlik-i fesîhatü'l-ercây-ı Anadolu'da vâki‘ ba‘zı emâkinin muktezây-ı âb ü hâki üzere sevdây-ı şöhret ve te‘ayyün ile bir şahs-ı bâhirü'n-naks zuhûr ve dest-res olabildiği mahallere neşr-i bezr-i mefâsid ü şurûr edüp, sahte kâmrânlık ve âyende vü re-vendeye hemyân-ı fukarâdan mîzbânlık ederek etrâf ü enhâya itâle-i dest ve mu‘ârızlarının kadrini pest etmek zımnında harb ü kıtâle âheng ve i‘mâl-i seyf ü tüfeng edüp, akviyâ ser-pençe-i kahrında zebûn ve fukarâ vü zu‘afâ zencîr-i tegallübünde ser-nigûn olup, eyyâm-ı istidrâcı zevâle karîn olarak taraf-ı saltanatdan nâgâh kedû-yi mez-belegâh-ı mezellet </span><span class="font14" style="font-weight:bold;">[M1 286] </span><span class="font14">olan ser-i nühûset-eserine darb-ı tabanca-i âteş-hîz ve havâle-i tîğ-i sertîz kılındığı, hezâr bâr tecribet-güzâr-ı erbâb-ı tedkık ü temyîz olup, binâ‘en ‘alâ zâlik Eğirdir ehâlîsinden Yılânlı Mûsâ dahi o reftâr-ı nâ-hem-vâra sâlik olduğundan, kahr ü istîsâline Aydın Muhassılı Vezîr ‘Abdurrahmân Paşa me‘mûr ol-mağla, Çelik Paşa-zâde'yi üzerine ta‘yîn ve levâzımını tanzîm ile hey‘et-i ic-timâ‘iyyesini sedd-i âhenîn eyleyüp, Paşa-yı mûmâ ileyh Eğirdir kurbunda merküm ile âgâz-ı kıtâl ve miyânelerinde </span><span class="font14" style="font-style:italic;">el-harbü sicâlün<a name="footnote1500"></a><sup><a href="#bookmark3951">1500</a></sup></span><span class="font14"><sup></sup> keyfiyyeti nümû-dâr olarak Musâ, kal‘aya çıkup, mütehassınan müteheyyi‘-i cidâl olduğu mûmâ ileyhe ma‘lûm oldukda, muhâsaraya şurû‘ u mübâşeret ile vukü‘ bulan keyfiyyeti müşârun ileyhe ‘arz ü işâret eyledikde yerinden hareket ve Eğirdir tarafına tahrîk-i râyet-i hey’et eylediğini bâgî-yi mezkûr istihbâr ve nevâhî-yi Ermenâk‘e doğru firâr ve birkaç gün serserî geşt ü güzâr-<a name="bookmark3952"></a>dan sonra Hâdim Kasabası'na varup, ‘ulûm-i zâhire vü bâtınede ka‘bı ‘âlî olan müte-veffâ Hâdim Müftüsü Şeyh Efendi'nin evlâdına ilticâ, anlar dahi Vezîr-i müşârun ileyh-den ‘afv-i cürmünü recâ etmişler idi. Müftî-yi merhûm, müşârun ileyhin Şeyh ve mu‘tekadi ve müsellem ve mu‘temedi olduğundan, ‘adem-i müsâ‘adeye imkân bulama-yup, peyder-pey bâb-ı şefâ‘ati bâz ve merreten ba‘de uhrâ ‘afvını niyâz etmekle, Eğirdir Kasabası'na fîmâ ba‘d ‘azîmetden mücânebet ve Hâdim'de ikâmet etmek üzere recâsı karîn-i is‘âf ve merkum ‘afv ile mazhar-ı eltâf olup, Eğirdir Kasabası ehâlîsi dahi pâ-beste-i nezr-i girân ve merkumu kasabalarına idhâl eyledikleri hâlde tahsîl-i nezrden başka, her biri mazhar-ı gazab-ı Hakân-ı zemân olacağları bâbında taraflarına hitâben ısdâr-ı emr-i celîlü'ş-şân kılındı. Müşârun ileyh irâde-i devleti temhîd ve esâs-ı nizâmı teşyîd etdikden sonra Isparta Kazâsı'na gelüp, vücûduna tareyân-ı ‘illet ve semt-i şehrâh-ı ‘âlem-i bekâya derre-zen-i kûs-i rihlet ve kişver-füshat-i âbâd-ı hâmûşâna esb-rân-ı ‘azîmet oldu. Müteveffây-ı müşârun ileyh Dârende mütemekkinlerinden olup, tefâsîl-i ahvâli mahallerinde mestûr ve tekrârı sebeb-i se‘âmet ü fütûr olacağı zâhirdir. Talîku'l-lisân ve nüktedân-ı şedîdü'ş-şekîme, kaviyyü'l-‘azîme, me‘ârif-âşinâ bir Vezîr-i bî-hemtâ idi.</span></p>
<h2><a name="bookmark665"></a><span class="font14" style="font-weight:bold;"><a name="bookmark3953"></a>Tebrîk-i „îd</span></h2>
<p><a name="bookmark3954"></a><span class="font14">Ramazân-ı şerîf hıtâm-pezîr ve leyletü'l-‘îd bi'l-cümle erkân-ı Devlet-i ebed-masîr hâk-i ‘atebe-i Şâhâne ile cebhe-i iftihârların ta‘fîr ve tehniyet-i ‘îd-i sâ‘îd ile du‘ây-ı devâm-ı saltanatı îsâl-i küngüre-i çarh-ı esîr eylediler.</span></p>
<h2><a name="bookmark666"></a><span class="font14" style="font-weight:bold;"><a name="bookmark3955"></a>Havâdis-i Mısrıyye</span></h2>
<p><a name="bookmark3956"></a><span class="font14">Ümerâdan Çavuşlar Kethudâsı </span><span class="font14" style="font-weight:bold;">[M1 287] </span><span class="font14">Çırâğı denmekle meşhûr Hasan Bey, emsâline tefavvuk ve isti‘lâ fikriyle beyne'l-ümerâ kuvvet-i<a name="footnote1501"></a><sup><a href="#bookmark3957">1501</a></sup><sup></sup> batş ile şöhret-nümâ olan Keşkeş Hüseyin Bey'i i‘dâm ve Mısr-ı Kâhire'de mâlik-i zimâm-ı kabz u ibrâm olmak hevâsını kalbinde ihfâ eylediğini Hüseyin Bey'in hevâdârları tahkik ve merkuma vehâmet-i ‘âkıbet-i kârı beyân ile irâ‘e-i istikâmet-i tarîk etmişler iken, müte‘essir ol-mayup, Hüseyin Bey yedinde helâk ve üftâde-i hâk-i megâk oldu. Mensûb olduğu Çavuşlar Kethudâsı Dimyat'a ve tarafdârlarından diğer Hasan Bey ve Mehmed Bey, Cidde'ye nefy ü ib‘âd ve def‘-i şûriş ü fesâd kılındı.</span></p>
<h2><a name="bookmark667"></a><span class="font14" style="font-weight:bold;"><a name="bookmark3958"></a>Vuku„-i tevcîhât</span></h2>
<p><span class="font14">Şevvâlin beşinci günü<a name="footnote1502"></a><sup><a href="#bookmark3959">1502</a></sup><sup></sup> hademe-i Bâb-ı ‘âlî ve defterdârân ve Darb-hâne ve Şeh-remânet'leri cümleten ibkâ olunup, Defter Emâneti, Ebûbekir Efendi'ye; Baş-muhâsebe, Subhî Mehmed Efendi'ye; Matbah, Ahmed Resmî Efendi'ye; Arpa Emâneti, Recâyî Mehmed Efendi'ye; Anadolu Muhâsebesi, ‘Âtıf-zâde ‘Ömer Efendi'ye; Atlu-mukabeleciliği, Bekir Paşa-zâde Süleymân Bey'e; Haremeyn Muhâsebesi Benlî-zâdeye; Yeniçeriyân Kitâbeti, Re‘îs-i esbak ‘Abdullah Efendi'ye; Sipâh Kitâbeti, Sıdkı Mustafa Efendi'ye; Silahdâr Kitâbeti, Gürcistân Defterdârı Ahmed Efendi'ye; Cizye, Merâkî Hüseyin Efendi'ye; Maliyye Tezkireciliği, Kesriyyeli-zâde Ebûbekir Bey'e; Küçük Rûznâme, Vuslatî Mustafa Efendi'ye; Piyâde Mukabelesi, Sa‘dullâh Efendi'ye; Cebeciler Kitâbeti, Bekir Paşa-zâde ‘Atâ‘ullâh Bey'e tevcîh ve sâyir menâsıb dahi erbâb-ı istihkaka tefvîz olunup, ba‘zı hâcegân dahi ‘atâyâ-yı Pâdişâhî ile muterassid-ı hall-i İlâhî oldular. Sipâh Ağalığı, Abdâl Mehmed Ağa'ya; Silahdâr Ağalığı, Çeteci yeğeni Hüseyin Bey'e; Cebeci-başılık, sâbıka Kethudâ Mustafa Ağa'ya; Topçu-başılık, Mehmed Ağa'ya tevcîh olunup, menâsıb-ı bâkıye ashâbına ibka olundu.</span></p>
<p><a name="bookmark3960"></a><span class="font14">Yevm-i mezkûrda vüzerây-ı ‘izâm tevcîhâtı dahi vukü‘ bulup, Bosna Eyâleti, sâbıka Özi Muhâfızı Silahdâr Mehmed Paşa'ya ve Özi Muhâfazası, selefi Köprülü-zâde Vezîr el-Hâc Ahmed Paşa'ya; Eyâlet-i Girid, Vezîr Hüseyin Paşa'ya ve Selânik, Vezîr es-Seyyid el-Hâc Ahmed Paşa'ya; Eyâlet-i Karaman, Aksaray ve Akşehir ve Beyşehri sancakları ilhâkıyla Vezîr ‘Abdî Paşa'ya; Haleb Eyâleti, Gü l Ahmed Paşa-zâde Vezîr ‘Ali Paşa'ya ve Diyârbekir Eyâleti, Vezîr Hüseyin Paşa'ya ve sâyir eyâlât ve elviye vüzerây-ı ‘izâm ve mîr-i mîrân-ı kirâma ibka vü tevcîh ile her biri hân-ı ni‘amâ-yı dev-letden hisse-mend-i nevâl-i ihsân ve mütereşşif-i zülâl-i birr ü imtinân oldular.</span></p>
<h2><a name="bookmark668"></a><span class="font14" style="font-weight:bold;text-decoration:underline;"><a name="bookmark3961"></a>„Azl-i Selîm Girây Hân ve nasb-ı Arslan Girây Hân</span></h2>
<p><a name="bookmark3962"></a><span class="font14">Bundan akdem Kırım Hân'ı nasb olunan Selîm Girây Hân, </span><span class="font14" style="font-weight:bold;">[M1 288] </span><span class="font14">rızây-ı devlete muvâfık harekete muvaffak olamayup, ‘azline irâde-i hümâyûn te‘alluk ve sâbıka Kırım Hân'ı Arslan Girây Hân, mâh-ı mezkûrun on üçüncü günü<a name="footnote1503"></a><sup><a href="#bookmark3963">1503</a></sup><sup></sup> mesned-i Hânî'ye te-favvuk eyledi.</span></p>
<h2><a name="bookmark669"></a><span class="font14" style="font-weight:bold;"><a name="bookmark3964"></a>Tevcîhât-ı „ilmiyye</span></h2>
<p><a name="bookmark3965"></a><span class="font14">Burusa Kazâsı, sâbıka Üsküdar Kadısı Hâfız İbrâhîm Efendi'ye ve Şâm Kazâsı, sâbıka Kudüs Kadısı Sır-kâtibi es-Seyyid ‘Ömer Efendi'ye tevcîh olundu.</span></p>
<h2><a name="bookmark670"></a><span class="font14" style="font-weight:bold;"><a name="bookmark3966"></a>İhsân-ı Vezâret be-İbrâhîm Bey</span></h2>
<p><a name="bookmark3967"></a><span class="font14">Sâbıka Silahdâr-ı hazret-i Şehriyârî İbrâhîm Bey, Ahısha hânedânından ve o havâlî müte‘ayyinlerinden olup, Gürcistân'ın istikrâr-ı nizâmına medâr olur mülâhazasıyla rütbe-i vâlâ-yı Vezâret'e irtika ve Anadolu Eyâleti ilhâkıyla zimâm-ı Eyâlet-i Çıldır dest-i sadâkat-peyvestine i‘tâ olundu.</span></p>
<h2><a name="bookmark671"></a><span class="font14" style="font-weight:bold;"><a name="bookmark3968"></a>Havâdisât-ı müteferrika</span></h2>
<p><span class="font14">Sadrıa‘zam ve bedr-i efham bu esnâda Sadr-ı esbak ‘Abdullah Paşa'nın oğlu Mehmed Sa‘îd Bey'de müşâhede-i liyâkat ü isti‘dâd ve mîr-i mûmâ ileyhi kendüye</span></p>
<p><span class="font14">dâmâd eyleyüp, Şehriyâr-ı sütûde-hısâl mahzâ Sadrıa‘zam'ı taltîf ve kadr ü şânını taz‘îf içün bir sevb-i semmûr ve bir kabza mücevher hancer Berber-başı Ağa ile irsâl ve hatt-ı hümâyûnlarında tebrîk ve istifsâr-ı hâl buyurdular.</span></p>
<p><span class="font14">Zilka‘denin yedinci isneyn günü<a name="footnote1504"></a><sup><a href="#bookmark3969">1504</a></sup><sup></sup> Mesken-i Gazî ismiyle mevsûm olan kalyonun deryâya tenzîli içün Sadrıa‘zam ve Şeyhülislâm ve TevkTî Paşa hazerâtı ‘ale't-te‘âkub Tersâne-i ‘âmire'ye ‘azîmet ile teşrîf-i hümâyûna terakkub etmişler idi. Şehriyâr-ı bahr ü berr </span><span class="font14" style="font-style:italic;">dâme mâ-dâme'l-bahrü'l-ahdar<a name="footnote1505"></a><sup><a href="#bookmark3970">1505</a></sup></span><span class="font14"><sup></sup> hazretleri dahi şeref-resân-ı vürûd ve üç anbarlı nâm sefînede bi'd-devleti ve'l-ikbâl ku‘ûd ve vakt-ı muhtâr hulûlünde sefîne-i mezkûre ber vech-i sühûlet deryâya nâzil ve cümlede inşirâh-ı kalb hâsıl olup, müşârun ileyhime kürkler iksâ ve sâyirlere hila‘ ilbâs ve bahşîşler i‘tâ olundu.</span></p>
<p><span class="font14">Haleb eşrâfından olup, kati çok zemândan berü Nekabet ile kesb-i te‘ayyün ü şöhret ve giderek tevsî‘-i dâ‘ire-i ma‘îşet eden Tâhâ-zâde es-Seyyid Mehmed Efendi'nin kapusu ekâbir ü esâgire küşâde ve Haleb halkına ve sâyire nef‘i mazarratından ziyâde iken, mütemevvilân-ı zemâneye gedâ-çeşmân-ı rûzgârın ez-kadîm husûmeti olduğundan gayri, Haleb monlaları dahi mûmâ ileyhe hased ve şiddet-i sevretinden emvâl-i nâsa itâle-i yed edemediklerinden, bâb-ı zemm ü kadhını feth ve dervâze-i mehâsinini sed eyleyüp, o makule </span><span class="font14" style="font-style:italic;">f kulûbihim merazun<a name="footnote1506"></a><sup><a href="#bookmark3971">1506</a></sup></span><span class="font14"><sup></sup> olan ba‘zı ehl-i garaz tarafından sû‘-i hâlî devlete ilka ve </span><span class="font14" style="font-style:italic;">men yesma„ yehal<a name="footnote1507"></a><sup><a href="#bookmark3972">1507</a></sup></span><span class="font14"><sup></sup> ka‘idesi üzere ihrâz etdiği İzmir Pâyesi kaydı terkin ü ilga ve nâmı cerîde-i Mevâlî'den hakk ü imhâ ve Edirne'ye nefy ü iclâ olunmuşidi. Ku-düs'den ma‘zûl pederi Ahmed Efendi Âsitâne'de bulunup, mahdûmu </span><span class="font14" style="font-weight:bold;">[M1 289] </span><span class="font14">hakkında muktezây-ı hannâniyyet-i übüvvet üzere sû‘-i zikr üzere olanları iskât ü ifhâm ve tahrîk ile şey‘ da‘vâ edenleri kavlen irzâ vü ilzâm kaydına düşdüğünden, ol dahi Edirne'ye tagrîb ve belây-ı celâ ile ta‘zîb olundu.</span></p>
<p><span class="font14">Saka Çeşmesi kurbunda vâki‘ bir Ermeni, şâhid-i zûr ve ba‘zı ehl-i şurûr ile cem‘iyyet ve envâ‘-ı fesâda cesâret eylediği mesmû‘-i evliyây-ı devlet olup, Ermeni-yi mesfûr salb ve o makule sâ‘î bi'l-fesâd olanlara îrâs-ı ru‘b-i kalb olup, dâhil-i cem‘iyyet olan birkaç küştenî dahi Limni Cezîresi'nde kal‘a-bend olunmak içün mübâşire teslîm ve bilâ-emr-i ‘âlî sebîlleri tahliye olunmamak husûsu Dizdâr ve sâyire tefhîm olundu. Mîrahûr-i Evvel-i hazret-i Cihânbânî pîr-i fânî ve müttekî-yi visâde-i nâ-tüvânî olup, Baş-silâhşör Mahmûd Bey, makamıyla nâyil-i aksa'l-gaye-i emânî oldu.</span></p>
<h2><a name="bookmark672"></a><span class="font14" style="font-weight:bold;"><a name="bookmark3973"></a>Fevt-i Muhâfız-ı Kars Vezîr Kethudâ Mehmed Paşa</span></h2>
<p><a name="bookmark3974"></a><span class="font14"><a name="bookmark3975"></a>Müşârun ileyh Karaman Eyâleti'nden ‘azl ve Kars Muhâfazası'na me’mûr ve kül-liyetlü dâyire ile o tarafa sevk-i sütûr ve Kars'a duhûlünde<a name="footnote1508"></a><sup><a href="#bookmark3976">1508</a></sup><sup></sup> askerinin vefretinden ehâlî bî-şu‘ûr olup, serhad eşbehlerinden Kara-gülle ve (^) Bayrakdâr ve bunların emsâli serkeşler havfa zâhib ve fitne ihdâsını selâmet-i nefislerine ihtimâl-i gâlib ‘addıyla ib-tidâ kal‘ayı zabt ve sâniyen rişte-i cem‘iyyeti rabt ve müşârun ileyh dahi sühûletle fitneyi teskîn ve müsteş‘ir olanları tatmîn dâ‘iyesine düşüp, nasîhati ehâlîye ‘adem-i te‘sîr, belki ru‘ûnet ve huşûnetlerin teksîr edüp, serâyını sengsâr ve taşın biri müşârun ileyhin kazâ-i hâsırasına îrâs-ı mazârr edüp, ne hâl ise rîş-sefîdân-ı memleket ve kelanterân-ı vilâyet havf-i ‘akıbet ile def‘-i cem‘iyyet ve izâle-i şûr u fitneye ikdâm ü gayret eylediler. Müşârun ileyh dahi birkaç gün veca‘-ı hâsıra ile nâlân ve mübtelây-ı âh u figân olup, müte‘essiren vefât ve terk-i vedî‘a-i hayât eyledi. Kars'ın nizâmı, Van Muhâfızı Mîr-i mîrân'dan Sarı-zâde Mehmed Paşa'ya havâle olunup, kazıyyede medhali ve bu fesâdda eli olanları birer birer ele getürüp, ekserîsini gümnâm eyleyerek ahz-ı sâr ü in-tikâm eylediği, evân-ı tahsilde Kars ve Van semtlerinde bulunduğumuz hasebiyle re‘ye'l-‘ayn meşhûdumuz ve mâdde bu vechile mazbûtumuz olmuşdur. Vezîr-i müşârun ileyh ‘an-asl Çıldır vâlîlerine Dîvân Kitâbeti ve Kethudâlık ederek kesb-i neşv ü nemâ ve Devlet-i ‘aliyye'ye gelüp, Başbâkı-kulluğu ve Çavuş-başılık ve Sadâret Kethudâlığı gibi menâsıb-ı cesîmede tahsîl-i rızâ edüp, giderek nâyil-i Vezâret ve Vâlî olduğu memleketlerde dahi mümkün mertebe rehneverd-i semt-i ‘adâlet </span><span class="font14" style="font-weight:bold;">[M1 290] </span><span class="font14">olup, etvârı mü-sellem-i sâhib-i kalem ü rakam, sinnî-yi ‘ömrü yetmişe<a name="footnote1509"></a><sup><a href="#bookmark3977">1509</a></sup><sup></sup> yetmiş bir Vezîr-i Âsaf<a name="footnote1510"></a><sup><a href="#bookmark3978">1510</a></sup><sup></sup>-meniş idi.</span></p>
<h2><a name="bookmark673"></a><span class="font14" style="font-weight:bold;"><a name="bookmark3979"></a>„Azl-i Şeyhülislâm Dürrî-zâde Efendi ve nasb-ı Veliyyüddîn Efendi</span></h2>
<p><a name="bookmark3980"></a><span class="font14">Zilka‘denin yirmi dördüncü hamîs günü<a name="footnote1511"></a><sup><a href="#bookmark3981">1511</a></sup><sup></sup> Müftiyyü'l-enâm ve hallâl-i müşkilât-ı hâss u ‘âmm olan Dürrî-zâde Mustafa Efendi bi-hasebi't-takdîr ‘azl ve mükerremen sâhil-hânesine tesyîr olunup, sâbıkâ Şeyhulislâm ve cevdet-i hat ile benâm olan Veliy-yüddîn Efendi cenâbları bu def‘a dahi mesned-i Meşîhat'e irtikâ ve huzûr-i hümâyûnda hıl‘at-i beyzâ iktisâsıyla sipehsâlâr-ı<a name="footnote1512"></a><sup><a href="#bookmark3982">1512</a></sup><sup></sup> gürûh-i ‘ulemâ oldu.</span></p>
<p><span class="font14" style="font-weight:bold;">İhsân-ı Vezâret ve Tevliyyet-i Mısır be-Râkım Mehmed Efendi</span></p>
<p><span class="font14">Mâh-ı serî‘u's-seyr gibi menâsıb-ı devletin ekserîsini devr eden Râkım Mehmed Efendi, ehl-i ‘akl ü kiyâset ve lâyık-ı câh-ı Vezâret olduğu hasebiyle manzûr-i Şehriyâr-<a name="bookmark3983"></a>ı sâhib-i dîhîm ve işbu zilka‘detü'ş-şerîfenin yirmi sekizinci günü<a name="footnote1513"></a><sup><a href="#bookmark3984">1513</a></sup><sup></sup> neyl-i Vezâret'le nâyil-i fahr-i ‘azîm olduğundan başka, menşûr-i Eyâlet-i Mısır ismine terkim olundu. Selefi Vezîr Silahdâr Hamza Paşa, Eyâlet-i Haleb ile mutayyeb ve selefi Gü Ahmed Paşa-zâde Vezîr ‘Ali Paşa, Kars Muhâfazası'yla mu‘azzeb oldu.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
</div><br clear="all">
<p><span class="font14" style="font-weight:bold;">İhrâc-ı donanma ve tebrîk-i „îd-i adhâ ve ba„zı vefeyât-ı a„yân</span></p>
<p><span class="font14">Zilhiccenin beşinci günü<a name="footnote1514"></a><sup><a href="#bookmark3985">1514</a></sup><sup></sup> Donanma-yı hümâyûn'un Bahr-i sefîd'e ihrâcı tasmîm ve Şehriyâr-ı heft-iklîm ber-mu‘tâd-ı kadîm Yalı Köşkü'nü kudûm-i meyâmin-lüzûmlarıyla reşk-endâz-ı kasr-ı na‘îm buyurduklarında, kûh-endâm keştîler top şenliği ile güzer eyleyerek Dolma-bağçe açığında<a name="footnote1515"></a><sup><a href="#bookmark3986">1515</a></sup><sup></sup> istikrâr ve birkaç gün zarfında Kapudan Paşa, tekmîl-i noksâna ibtidâr edüp, muvâfık-ı rûzgâr ile şukka-güşâ-yı bahr-i zehhâr oldu.</span></p>
<p><span class="font14">Şehr-i mezkûrun onuncu gicesi<a name="footnote1516"></a><sup><a href="#bookmark3987">1516</a></sup><sup></sup> vüzerây-ı ‘izâm ve ‘ulemây-ı a‘lâm ve sâyir huzûrları mu‘tâd olan bendegân-ı ‘atebe-i gerdûn-ihtişâm Serây-ı hümâyûn'da ihtişâd ve ‘ale's-seher dâmen-bûs-i Şehriyâr-ı vâlâ-nijâd ile ihrâz-ı dest-mâye-i murâd-ı mâ-fi'l-fu‘âd eylediler.</span></p>
<p><span class="font14" style="font-weight:bold;">„An asl Hısnı</span><span class="font14">mansûr sâkinlerinden olup, gazâret-i ‘ilm sebebi ile nâyil-i ru‘ûs olan es-Seyyid Mehmed Efendi, Şehr-i mezkûrda tekmîl-i nüsha-i hayât ve ‘azm-i cennât-i ‘âliyât eyledi. Mûmâ ileyh kesret-i ihâta vü ma‘lûmât ile şöhret-nümâ ve dekayik ve nükât-i menkülât ü ma‘külâta âşinâ bir fâzıl-ı yektâ idi.</span></p>
<p><span class="font14">Burusa Kazâsı'ndan munfasıl Konevî Mustafa Efendi erzel-i ‘ömre vâsıl ve bu cihetle şâyân-ı lütf-i Pâdişâh-ı memdûhu'ş-şemâyil olmağla, târîh-i mezkûrda Mekke-i mükerreme Pâyesi'yle matlabına nâyil oldu.</span></p>
<p><span class="font14" style="font-weight:bold;">Defterdâr-ı </span><span class="font14">vakt olan Sârim İbrâhîm Efendi'nin Simkeş-hâne verâsında bu esnâda binâ eylediği hânesinden âteş-i </span><span class="font14" style="font-weight:bold;">[M1 291] </span><span class="font14">hevlnâk-i zebânekeş sûy-i sakf-ı eflâk olup, me‘mûrlar müsâra‘at ve def‘-i sirâyet etdilerse dahi zikr olunan hâneden bir şey çıkma-yup, bevn-i ba‘îdden<a name="footnote1517"></a><sup><a href="#bookmark3988">1517</a></sup><sup></sup> berü cem‘ olunan sanâdîk-ı tefârîk ve mücevherât-ı hurşîd-berîk ve esâs-ı beyt ve bisât u raht bi'l-külliyye sûzân ve sâhib-i hâne dahi haste bulunup, güc ile semt-i selâmete revân oldu. Yağma-gerân-ı zemân nâr-ı fürûzâna bakmayup, vâfir eşya tâlân etmeleriyle, bir mikdârına zafer hâsıl ve kusûru zâyi‘ ve muzmahil oldu.</span></p>
<p><a name="bookmark3989"></a><span class="font14" style="font-weight:bold;">Mâh-ı mezbûrun </span><span class="font14">on beşinci günü<a name="footnote1518"></a><sup><a href="#bookmark3990">1518</a></sup><sup></sup> Selânik Kazâsı, Dürrî-zâde mahdûmu Meh-med Tâhir Efendi'ye ve Halebü'ş-şehbâ, Kethudâ-zâde Mehmed Sâdık Efendi'ye ve İzmir, Hekîm-başı Sa‘îd Efendi-zâde İbrâhîm Nedîm Efendi'ye tevcîh olundu.</span></p>
<h2><a name="bookmark676"></a><span class="font14" style="font-weight:bold;"><a name="bookmark3991"></a>İcmâl-i vekâyi„-i Medîne-i münevvere</span></h2>
<p><span class="font14">Kabâyil-i ‘Urbân'dan Benî ‘Ali ve Benî Sefer kabîleleri öteden berü civâr-ı Medîne-i münevvere'de ahbiye-nişîn-i râhat iken, Medîne ehâlîsinden birkaç kimse ile miyânelerinde vukü‘ bulan muhâvere mü‘eddî-yi kıtâl ü müşâcere olup, tarafeynden birkaç âdem rehneverd-i bâdiye-i in‘idâm ve o kadar eşhâs dahi mecrûh-i tîğ-i hûn-âşâm olup, ehâlî-yi Medîne'nin emniyyetleri bi'l-külliyye münselib olduğundan, hasımlarının derûn-i şehre duhûllerini mâni‘ mukaddemâ hâric-i sûrda ahcârdan sed ve ahşâbdan bâb îcâd eyledikleri ‘ilâve-i mevâdd-ı husûmet olmağla, ittihâd-ı kadîmleri halel-pezîr ve miyânelerinde nâr-ı şûr u fiten ‘alevgîr olup, şöyle ki, hâric-i şehirde vâki‘ nahlistânda ve ‘Urbân'dan biri şehirde bulunsa, ahadühümâ âhara havâle-i şemşîr-i âteş-tâb ve binâ-yı ‘ömrünü harâb etmeğe şitâb ederler idi. Sükkân-ı Tîbe-i tayyibe'nin insilâb-ı râhat ü sükûnları revâ-dâşte-i tab‘-ı hümâyûn olmayup, bu nâyire-i râhatsûz-i fesâdın âbyârî-yi tedâbîr-i hasene ile intıfâsı, mukaddemâ Cidde Vâlîsi olan Vezîr Sâlih Paşa'ya sipâriş olunduğu hâlde dâr-ı bekaya irtihâl ve Cidde mansıbı, Eğriboz Muhâfızı Vezîr Seyyid Ahmed Paşa'ya intikal edüp, Şâm-ı şerîfe vusûlünde husûs-i mezkûr Mîrü'l-hâc Vezîr ‘Osmân Paşa ile ve Mekke-i mükerreme'de Şerîf Müsâ‘id cenâblarıyla müşâvere olunup, ba‘de'l-hac Medîne-i münevvere'ye geldiklerinde kadî-yı belde ve Şeyhu'l-harem ve sâyirleri cem‘ olunup, def‘-i fesâd ü şikak ve kemâ fi'l-evvel ‘akd-ı rişte-i vifâk husûsları cümlesine tenbîh ü te‘kîd olundukdan sonra mürâca‘at ve müşârun ileyh dahi Mekke'ye ‘azîmet ve ‘illet-i vücûd ‘özriyle Medîne-i münevvere'ye varmayup, Şerîf Müsâ‘id ile tanzîm-i emre mübâşeret eyleyüp, tarafeyne irsâl-i rusül ü resâyil ve ‘Urbân'dan </span><span class="font14" style="font-weight:bold;">[M1 292] </span><span class="font14">ba‘zı tekâlîf ve mesâyil zuhûruyla sa‘yleri lâ-tâyil kabîlinden olduğu ma‘lûm olup, müşârun ileyh dahi o aralıkda<a name="footnote1519"></a><sup><a href="#bookmark3992">1519</a></sup><sup></sup> Rûm menâsıbından birine tâlib olduğundan Cidde'den ‘azl ve Karaman Vâlîsi Vezîr Ahmed Paşa yerine nakl olunup, Medîne-i münevvere'de ikameti tenbîh ü te‘kîd ve kapusu halkından gayri, taraf-ı mîrîden ‘ulûfe ve bahşîşleri verilmek üzere üç yüz kadar tâmmü's-silâh asker ile bâzû-yi iktidârı tesdîd ve zahîreleri ber-vech-i evfâ Mısır tarafından edâ olunmak zımnında ıs-dâr-ı hükm-i kazâ mazâ kılınmışidi. Ancak mukaddemâ Seyyid Ahmed Paşa ve Şerîf Müsâ‘id'in temhîd eyledikleri mukaddimât-ı sulh zuhûra başlayup, kabâyil-i mezkûre meşâyihinden Mekke-i mükerreme'ye haberler müte‘âkib ve tevfîk-i tarafeyn ve ıslâh-ı zâtü'l-beyn ihtimâl-i galib olduğundan, müşârun ileyh kethudâsını ve Şerîf dahi birâde-rini tevkîl ve Hanefiyye ve Şâfi‘iyye müftîlerini ve sâyir müte‘ayyinleri dört yüz kadar piyâde ve süvâriyle Medîne-i münevvere'ye ber-vech-i ta‘cîl tesbîl eylediler. Mûmâ ileyhim ve meşâyih-i ‘Urbân Medîne-i münevvere'de ictimâ‘ ve ahadühümâ âharın kelâmını istimâ‘ ile ıslâh-ı cânibeyn emrinde rişte-i kal ü kıl tatvîl ve ‘âkıbetü'l-emr mâdde-i âştî vü muvâfakat teshîl olunup, tarafeynin mecrûh ve maktûllerinin diyetleri ve cânibeynden dest-zede-i garet olan devâbb ü mevâşî behâları Vezîr-i müşârun ileyh tarafından verilüp, biribirilerinin zimmetlerini ibrâ ve ref‘-i ‘adâvet ü bağzâ eylediklerinden mâ‘adâ, bundan sonra katle dâyir nizâ‘ vâki‘ olduğu hâlde ahz u kısâsda te’ennî cihetini ihtiyâr ve tarafeyn ru‘esâsına kazıyye iş‘âr olundukdan sonra muktezâsı icrâ olunmak ve eğer Medîne ehâlîsinden biri ‘Urbân'ın birinden mutezarrır olursa, mensûb olduğu şahs zarara zâmin ve eğer ‘Urbân'dan biri Medîneli'nin birinden zarar görür ise onlar kabîle-i vâhide hükmünde olmalarıyla, cümle ehâlîden tazmîn ve esnây-ı nizâ‘da ehâlî-yi harbden biri Medîne'de yâhûd ehâlîden biri hurmalıkda veyâ bâdiyede bulunsa, âharın cinâyeti içün tarafeynden ol kimselere sell-i seyf ve habs ü tazyîk tecvîz olunmaya. Ve bâlâda mezkûr seddin inhidâmı ve ebvâbın intikazı Der-i devlet-medâra ifâde olunup, ne gûne emr sudûr ederse ol vechile ‘amel olunmak husûslarına tarafeyn sûret-i rızâ gösterüp, sulha vaz‘-ı esâs ve cümleye hil‘atler ilbâs ve hücec-i şer‘iyye ile te‘kîd-i hâl<a name="footnote1520"></a><sup><a href="#bookmark3993">1520</a></sup><sup></sup> ve iki taraf biribirinden mutma‘innü'l-bâl oldukdan sonra Nebiyy-i muhterem ve eşref-i nev‘-i benî Âdem sallallâhü Te‘âlâ ‘aleyhi ve sellem hazretlerinin Ravza-i mu-tahharalarına mâlîde-i rûy-i ibtihâl ve evzâ‘-ı </span><span class="font14" style="font-weight:bold;">[M1 293] </span><span class="font14">küstâhânelerinden şermende olduklarını güzârende-i zebân-ı makal eylediler. Birkaç gün sonra ‘Urbân-ı Benî ‘Ali'den ba‘zı etvâr-ı nâ-hemvâr bedîdâr ve ehâlîden birkaç kimseyi darb ü cerh ve ba‘zı mahalleri hark eyledikleri hasebiyle tavâyif-i askeri dahi ‘aşîret-i mezkûrenin birkaç neferini giriftâr-ı mazîk-ı demâr etmeleriyle, yine aralığa muslih girüp, maktûllerin diyetleri ber-vech-i mukavele ehâlîden tazmîn ve âteş-i fitne teskîn olunmuşiken, ‘Urbân-ı bî-emân tekrâr isâre-i gubâr-ı fitne ile Ahmediyye Bağçesi hubûbâtını devşürüp, sâyir besâtîne dahi îsâl-i zarar ü hüsrân ve emâkin-i müteberrikeyi ziyâretden ve Mescid-i Kubâ'da salât-ı cum‘ayı edâ vü ikametden men‘ eyledikleri tekrâr pâye-i serîr-i a‘lâya ‘arz u mahzar olunmağla, ‘Urbân'ın hedm ü kal‘ murâd etdikleri sedd ve ebvâb hâli üzere ibka ve Medîne ehâlîsinin zararları istîfâsıyla mukaddemâ nizâm bulan sulhun esbâb-ı bekasına ihtimâm etmeleri bâbında Cidde Vâlîsi'ne ve Şerîf-i Mekke'ye hükm-i Cihân-mutâ‘ irsâl olundu. Medîne-i münevvere'de olan ocağlar dahi muhtellü'n-nizâm olup, sunûf-i askerînin umûr-i şer‘iyyelerinden mâ‘adâ zabt ü rabt ve te‘dîbleri zâbitlerine müfevvaz ve umûr-i şer‘iyyeleri hükkâm-ı beldeye muhavvel iken, vukü‘ bulan de‘âvî-yi şer‘iyyeye mümâna‘at ve: “Kâ‘ide-i ocak budur” deyü re’yleri üzere fasl ve hasm-ı da‘vâya mücâseret etmeleriyle, bu keyfiyyetin dahi nizâmına ikdâm olunmak bâbında ısdâr-ı ahkâm olundu. Müceddeden Vâlî-yi Cidde nasb olunan Vezîr Ahmed Paşa dahi o hilâlde Medîne-i münevvere'ye vusûl bulup, ber-muktezây-ı me‘mûriyyet te‘kîd-i maslahata dâmen-çîn-i himmet ve Mîrü'l-hac ve sâyir müte‘ayyinân ile ictimâ‘ ve tarafına hitâben sâdır olan emr-i lâzimü'l-ittibâ‘ı cümlesi istimâ‘ edüp, ehâlî-yi Medîne'den bu makule fesâda ictirâ edenler istikşâf ve istıtlâ‘ olunup, ehâlî bu kabâhatden zimmetlerini <a name="bookmark3994"></a>ibrâ ve fesâda mâyil olanlar âyende vü revende makuleleri olup, el-hâletü hâzihî havf-i cezâ ile her biri bir tarafda ihtifâ etmekle: “Fî-mâ ba‘d zuhûr etdikleri hâlde ahz u te’dîbleri husûsunda hem-dest-i ittifâk oluruz” deyü ‘ahd-i vesîk ile birbirini tasdîk eylediklerinden gayri esvâk u bâzârda bundan böyle ehâlî ve bey‘ u şirâ içün Medine'ye gelen ‘Urbân esliha ve âlât ile geşt ü güzâr etmeyüp, herkes kâr ü kisbiyle meşgul ve musâfâta dâyir mukaddemâ verilen senedât ma‘mûl olmak üzere müşârun ileyh tekmîl-i hidmet eylediğini Devlet-i ‘aliyye'ye tahrîr ü işâret </span><span class="font14" style="font-weight:bold;">[M1 294] </span><span class="font14">eyledi.</span></p>
<h2><a name="bookmark677"></a><span class="font14" style="font-weight:bold;"><a name="bookmark3995"></a>Havâdisât-ı Mısriyye</span></h2>
<p><a name="bookmark3996"></a><span class="font14">Bundan akdem Mısr-ı Kâhire'ye verilen nizâm ve on mâddeye rabt ile ümerânın verdikleri hüccet ve fî-mâ ba‘d mürettebât-ı devletin edâ vü temşiyetinde kusûr etmemek üzere te‘ahhüdleri bâlâda güzâreş-pezîr-i kalem-i nâdire-ta‘bîr olmuşidi. ‘Uhûd-i mezkûreyi üftâde-i tâk-ı nisyân ve kemâ-kân mahsûlât-ı memleketi tâlân ve hevâ vü heveslerine sarf ile girîve-gerd-i vâdî-yi bağy ü tuğyân olduklarından gayri, vâlîleri olan Vezir Silahdâr Hamza Paşa'yı kendülerini semt-i salâha tergîb etdiği içün mesnedinden tecnîb ve gûnâ-gûn hiyel ü tezvîri mutazammın Der-i devlet-medâr'a ‘arz ve mahzar tertîb etmişler idi. Vech-i meşrûh üzere Mısr-ı Kâhire Vezîr Râkım Mehmed Paşa'ya tevcîh olunup, rahmen lil-‘ibâd mücâzât-ı ef‘âl-i nâ-bercâları bu def‘a dahi te‘hîr ve ihtiyâr-ı cihet-i inzâr ü tahzîr olunup, şöyle ki, ba‘de-zîn şurût-i sâbıkalarını icrâda kusûr ve gılâl-i Haremeyn ve her sene Âsitâne'ye vürûd edegelen Hazîne-i Mısrıyye'nin irsâlinde îrâd-ı ‘özr ü fütûr ederlerse, mukaddemâ tasmîm olunan sûret-i va‘îd ile te‘dîb ve tehdîd olunacağları bu def‘a dahi sâdır olan evâmir-i ‘aliyyede te‘kîd olundu.</span></p>
<h2><a name="bookmark678"></a><span class="font14" style="font-weight:bold;"><a name="bookmark3997"></a>Tevcîhât-ı vüzerây-ı „izâm</span></h2>
<p><a name="bookmark3998"></a><span class="font14">Kars Muhâfazası tevcîh olunan Vezîr ‘Ali Paşa, ba‘zı a‘zâra mebnî mansıbının tahvilini recâ etmişidi. Zilhicce evâhırında<a name="footnote1521"></a><sup><a href="#bookmark3999">1521</a></sup><sup></sup> İç-il Sancağı müşârun ileyhe ve Kars Muhâfazası, Mîr-i mîrân'dan Sârı-zâde Mehmed Paşa'ya ve Van Muhâfazası, sâbıkâ İçil Mutasarrıfı Hasan Paşa'ya tevcîh olundu.</span></p>
<h2><a name="bookmark679"></a><span class="font15" style="font-weight:bold;"><a name="bookmark4000"></a>VEKÂYİ„-İ SENE İHDÂ VE SEMÂNÎN VE Mİ’ETE VE ELF</span></h2>
<p><span class="font14">Mekke-i mükerreme Kazâsı, Uncu-zâde Hâfız Mustafa Efendiye ve Medine-i münevvere Kazâsı, Kevâkibî-zâde ‘Ubeydullah Efendi'ye sene-i âtiye muharreminden zabt etmek şartıyla tevcîh ü ‘inâyet ve Kuds-i şerîf Kazâsı, ‘Abdulgaffâr-zâde Necîb Efendiye himmet olundu.</span></p>
<h2><a name="bookmark680"></a><span class="font14" style="font-weight:bold;"><a name="bookmark4001"></a>Vürûd-ı Nâme-i Hâkim-i Fâs</span></h2>
<p><a name="bookmark4002"></a><span class="font14"><a name="bookmark4003"></a>Fermân fermâ-yı hıtta-i Fâs olan ‘Abdullah bin Îsma‘îl cenâbları tarafından Dev-let-i ‘aliyye’nin re‘âyâsı mesâbesinde olan Dubrovniklü'nün iki defada vâfir âdemleri ahz ü esîr kılındığı Âsitâne'de olan maslahat-güzârları tarafından takrîr olunduğuna binâ’en, Râgıb Paşa zemânında ve dahi sonra ıtlâkları içün makâm-ı Sadâret'den müşârun-ileyhe mektûblar tahrîr olunmuşidi. Mesfûrlardan zuhûr eden te‘addî ve kabâhat her ne kadar bâ-beste-i hizy </span><span class="font14" style="font-weight:bold;">[M1 295] </span><span class="font14">ü mezellet olmalarını îcab etmiş ise dahi, tıpk-ı irâde-i Devlet-i ebed müddet üzere sebîlleri tahliye olunduğunu şâmil bu def‘a der-bâr-ı ‘atûfet-karara bir kıt‘a nâmesi ve dört re’s ma‘lûmu’l-asl ve meşhûru'n-nesl esb hediyyesi ki birinin serci zehebden masnû‘ ve yâkut ile murassa‘ idi. Tefârîk-ı sâyi-resine mashûben ‘Abdulkerîm nâm âdemiyle vârid-i Dergâh-ı Hilâfet-penâhî olup, bu tarafdan dahi mukâbele bi'l-misl kâ‘idesine ri‘âyet ve matlûbu olan husûslar me’mûlü üzere pezîrefte-i hüsn-i temşiyet kılınup, âdemîsi merkum iktizâ eden cevâb-nâme ile mükerremen tarafına ‘avdet eyledi.</span></p>
<h2><a name="bookmark4004"></a><span class="font14" style="font-weight:bold;"><a name="bookmark4005"></a>Ba„zı vekâyi„</span></h2>
<p><span class="font14">Menâsıb-ı Devlet-i ‘aliyye'nin ekserîsini ihrâz ve Sadâret-i ‘uzmâ Kethudâlığı'yla dahi kesb-i imtiyâz eden Uzun Îbrâhîm Bey’in nahl-i bâsik-ı vücûdu berkende-i tîşe-i nâ-bûdî oldu.</span></p>
<p><span class="font14" style="font-weight:bold;">Muharremin </span><span class="font14">on ikinci salı günü<a name="footnote1522"></a><sup><a href="#bookmark4006">1522</a></sup><sup></sup> tavâyif-i askeriyyenin bir kıst mevâcibleri hazîne-i mevâhib-i defîneden ifrâz ve ihsâ ve kabzına me’mûr olanlara teslîm ü edâ olunup a‘lâ ve ednâ bu behâne ile eltâf-ı Şâhâne'den hâyiz-i kıst-i evfây-ı meserret-i bî in-tihâ oldular.</span></p>
<p><span class="font14" style="font-weight:bold;">Leb-i </span><span class="font14">deryây-ı gam-ı fersâda vâki‘ Karaağaç sahil-serâyının nezâret-i ezhâr-ı beh-cet-efzâsının eyyâmı ve nedâret-i eşcâr-ı letâfet-bahşâsının hengâmı olduğuna binâ’en, mâh-ı mezkûrun on sekizinci günü<sup>2</sup> Serây-ı ‘âmire'den nakl ü hareket ve o mahall-i bî-bedeli şeref-i makdem-i Şâhâneleri'yle reşk-sâz-ı guref-i cennet buyurdular.</span></p>
<p><span class="font14" style="font-weight:bold;">Mâh-ı </span><span class="font14">merkumun yirminci gicesi<sup>3</sup> Haleb Kethudâsı Mehmed Ağa'nın hânesinden zuhûr eden âteş-i zâti'l-vekud ol taraf ehâlîsini me’yûs-i bûd u ne-bûd etmişiken, yümn-i makdem-i Şehriyâr-ı bedî’ul-âsâr ile etrâfa sirâyetden masûn ve sühûletle vakfa-gîr-i sükûn oldu.</span></p>
<p><span class="font14">Anadolu Kadı‘askeri Şerîf-zâde es-Seyyid Mehmed Efendi tekmîl-i müddet ve Sadâret-i mezkûre ile Salih-zâde es-Seyyid Mehmed Efendi kesb-i ibtihâc ü beşâşet eyledi.</span></p>
<p><a name="bookmark4007"></a><span class="font14">Birkâç gün mukaddem Mekke Pâyesi'yle dilşâd olan Konevî Mustafa Efendi, ‘âzim-i füshat-serây-ı ‘adem-âbâd oldu. Sâl-i ömrü seksen senesine mütenâhiz mahrûru'l-mîzâc ve ölünceye dek kış ve yaz kar ve bûz ekliyle imtizâc ve pend-pezîr-i erbab-ı ‘ilac olmayup ‘âkibet sehm-i serî‘u‘n-nüfûzâ-i ecele âmâc oldu.</span></p>
<p><span class="font14" style="font-weight:bold;">İntikâl-i Şeyhulislâm-ı esbak Ebûbekir Efendi-zâde Ahmed Efendi</span></p>
<p><a name="bookmark4008"></a><span class="font14">Müşârun ileyh Kanlıca'da vâki‘ sâhil-hânesinde ferâğ-ı bâl ile mekîn ve tâ‘at-güzîn </span><span class="font14" style="font-weight:bold;">[M1 296] </span><span class="font14">Îzid-i cihân-âferîn iken saferin beşinci gicesi<a name="footnote1523"></a><sup><a href="#bookmark4009">1523</a></sup><sup></sup> enfâs-ı hayâtı tamâm ve rızk-ı maksûmu hıtâm bulup, hirâmân-ı nüzhetgâh-ı rıdvân ve ‘âzim-i riyâz-ı kesîrul-hiyâz-ı cinân olup, Behâyî Efendi mezâristânında pederi cenbinde defîn-hâk-i ‘ıtr-nâk oldu.</span></p>
<h2><a name="bookmark683"></a><span class="font14" style="font-weight:bold;"><a name="bookmark4010"></a>Terceme</span></h2>
<p><span class="font14">Müşârun-ileyh bin doksan yedi senesinde<sup>2</sup> dest ârâ-yı mînâ-serây-ı vücûd olup, nisâb-ı fark u temyîze resîde ve nilüfer-zâr-ı hatt-ı ‘izârı demîde oldukda, Şeyhülislâm Mahmûd Efendi'ye dâmâd ve Hâric ru‘ûsuyla ber-murâd olmuşidi. Kırk ikide<sup>3</sup> Galata ve kırk sekizde<sup>4</sup> Mısır ile hurrem ve elli üçde<sup>5</sup> Mekke-i mükerreme ile mükerrem olup, elli yedide<sup>6</sup> İstânbul Kadısı nasb ü ta‘yîn ve altmış dörtde<sup>7</sup> Sadr-ı Anadolu'da temkîn olunup, altmış dokuzda<sup>8</sup> Sadr-ı Rûm, yetmiş bir senesi<sup>9</sup> tekerrür-i Sadâret ile mahsûd-i ‘ulemây-ı rüsûm olmuşidi. Yetmiş beş saferinde<sup>10</sup> Şeyhulislâm ve müşkil-güşâ-yı enâm olup, sekiz aydan sonra zâtına butû u rehâvet isnâd ve o mesned-i vâlâdan ib‘âd olundıysa dahi, sunûf-ı mekârim-i Şâhâne ile memnûn ve kış günleri hânesinde ve yaz geldikde sâhil-hânesinde ikamete me‘zûn olup, ekser ‘ulûmdan haberdâr ve hân-ı ni‘meti mebsût-ı kibâr u sığar bir zât-ı ‘âlî-tebâr idi.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
<p><span class="font9">6</span></p>
<p><span class="font9">7</span></p>
<p><span class="font9">8</span></p>
<p><span class="font9">9</span></p>
<p><span class="font9">10</span></p>
</div><br clear="all">
<h2><a name="bookmark684"></a><span class="font14" style="font-weight:bold;"><a name="bookmark4011"></a>„Azîmet-i Şehriyârî be-temâşây-ı bend-i cedîd</span></h2>
<p><a name="bookmark4012"></a><span class="font14"><a name="bookmark4013"></a>Cûybâr-ı merhameti tâb-efgen-i melhûfân-ı zemân ve nehr-i selsâl-i ‘inâyet, seyrâb-kerde-i hâcet-mendân olan Hakân-ı deryâ keff ve beyyinü'ş-şeref hazretleri âsâr-ı Hüsrevâneleri'nden olan bend-i bî-mânendi seyr u temâşâya rağbet ve Karaağâç Sâhil-serâyı'ndan o mahall-i dil-güşâya berren ‘azîmet buyurup, geşt-i bâğ u râğ ve revâyih-i ezhâr-ı müşk-bâr ile ta‘tîr-i dimâğ eyleyerek, mevki‘-i mezbûra vasıl derûn-ı safâ-meşhûn-ı Hüsrevâneleri'nde güşâyiş ü inbisât hâsıl olup, hem yân-ı ihsânı bâz ve mülâzim-i rikâb-ı cihân-tâbları olan bendegânı bezl-i direm-i kerem ile kâmet-efrâz-ı beşâşet ü ihtizâz buyurduklarından gayri, bend-i cedîd keşfinin nısf mikdârı ile binâsına bezl ü sa‘y u kudret ile izhâr-ı kemâl-i sadâkat eden Çavuş-başı Yenişehirli Osman Efendi'ye on bin gurûş ihsân ve yevm-i mezkûrda mûmâ ileyhi bir sevb-i semmûr ile fâyiku'l-akrân buyurdular.</span></p>
<h2><a name="bookmark685"></a><span class="font14" style="font-weight:bold;"><a name="bookmark4014"></a>Tevcîhât-ı „ilmiyye</span></h2>
<p><a name="bookmark4015"></a><span class="font14">Şeyhulislâm-ı vakt sânehüllâhü ‘ani'l-makt cenâbları bir silsile-i celîle tertîb ve mahdûm-i mükerremleri Mehmed Emin Efendi'yi Üsküdâr Kazâsı'yla tatrîb ve Yenişe-hir-i Fenâr Kazâsı'yla, Mes‘ûd-zâde Mehmed Sa‘deddîn Efendi'yi </span><span class="font14" style="font-weight:bold;">[M1 297] </span><span class="font14">tatyîb buyurup, bir kâç günden sonra Mısr-ı Kâhire'yi Girîdî Ahmed Efendi'ye telhîs ve Âmid Kazâsı'nı Nûr-i ‘Osmânî Müderrisi Hâfız Mehmed Efendi'ye tahsîs eyledi.</span></p>
<h2><a name="bookmark686"></a><span class="font14" style="font-weight:bold;"><a name="bookmark4016"></a>Vefât-ı Neylî-zâde ve havâdisât-ı sâyire</span></h2>
<p><span class="font14">Sâbıkâ İstanbul Kadısı Neylî-zâde Mehmed Hamîd Efendi, rebî‘ulevvelin dördüncü günü<a name="footnote1524"></a><sup><a href="#bookmark4017">1524</a></sup><sup></sup> terk-i dağdağa-i dünya ve ‘azm-i semt-i ‘ukbâ eyledi. Mûmâ ileyh fenn-i târîhe âşinâ ve leyl ü nehâr tahsîl-i kemâlât ile şöhret-nümâ, rûhu hafîf, zâtı latîf bir kimse idi.</span></p>
<p><span class="font14">Mâh-ı mezkûrun on ikinci günü<a name="footnote1525"></a><sup><a href="#bookmark4018">1525</a></sup><sup></sup> resm-i ma‘rûf ve tavr-ı me‘lûf üzere Sultân Ah-med Câmi‘inde mevlid-i şerîf kırâ‘et olunup, mevcûd olan zevât o meclis-i hatîrden istifâza‘-i meyâmin ü berekât eylediler.</span></p>
<p><span class="font14">Şehriyâr-i vâlâ-menkabet Kara-ağaç Sâhil-serâyı'ndan istifây-ı hazz u rağbet buyurduklarından, ecved-i mevâki‘ ve mültekây-ı bahreynde vâki‘ serây-ı cedîd-i nüzhet-efzâlarına mâh-ı mezkûrda nakl ü hareket buyurdular.</span></p>
<p><span class="font14" style="font-weight:bold;">Rûmeli </span><span class="font14">Kadı‘askerliği ile def‘-i hâhiş ve arzû-mendî eden ‘İvaz Paşa-zâde İbrâhim Beyefendi, bir sene terk-i hâb ü sine ve ibrâz-ı me‘âsir-i müstahsine edüp, bu esnada mün‘azil ve Rûmeli Pâyesi'yle Anadolu'dan munfasıl Feyzullah Nâfiz Efendi, o mesned-i bülend-i pâye ile tahsîl-i behre vü vâye eyledi.</span></p>
<p><span class="font14" style="font-weight:bold;">Yeniçeri </span><span class="font14">Ağası olan Hüseyin Ağa, mizâc-ı Devlet'e evfak hidmete muvaffak ola-mayup, ‘azl ve Tekfûrdâğı'na tagrîb ve Kul Kethudâsı ‘Osman Ağa mansıbıyla tatrîb olundu.</span></p>
<p><span class="font14">Revâtib-i Devlet ile her bâr kesb-i refâhiyyet eden dergâh-ı ‘âlî mülâzimlarının bir kıst ‘ulûfeleri i‘tâ vü in‘âm ve Sadr-ı vâlâ-makam maslahat-ı devri itmâm eyledikde, teşrîfât-ı seniyye-i Şehinşâhî ile ser-kerem-i câm-ı ‘izz ü ihtişâm oldu.</span></p>
<p><a name="bookmark4019"></a><span class="font14">Beşiktâş Sâhil-serâyı'nın hareket-i arz sebebi ile ba‘zı mahallerine vehn ü indirâs târî olduğu ma‘lûm-i Tâcdârî olup, Defterdâr-ı vakt olan Sârim İbrâhim Efendi'ye bu hidmet ihâle, ol dahi cûy-bâr-ı nakd ü vaktini isâle ile âsâr u vehn ü tezelzülü izâle eylediğinden gayri, Sultân Mehmed Hân; </span><span class="font14" style="font-style:italic;">“eskenhüllâhü fî buhbuhati'l- cinân</span><span class="font10"> 1</span><span class="font14">” hazretlerine mensûb ve vaz‘ ve resmî ‘inde'n-nâs ğayet matbû‘ ve merğûb olan kasr-ı dil-ârânın dahi ta‘mîr ü termîmi temâm ve şâyeste-i tahsîn-i hâss u ‘âmm oldu.</span></p>
<h2><a name="bookmark687"></a><span class="font14" style="font-weight:bold;"><a name="bookmark4020"></a>Vüsûl-i „Ayn-ı „Arafât ve mâ’-i Huneyn der Mekke</span></h2>
<p><a name="bookmark4021"></a><span class="font14">‘Ayn-ı ‘Arafât ve sâyir ‘uyûnun mecrâları tekadüm-i zemân ile vîrân ve kıllet-i mâdan hâlleri perîşân olduğunu, ehâlî-yi Mekke bi'l-ittifâk ‘arz-ı südde-i Cevzâ-nitâk etmişleridi. Yedi sekiz </span><span class="font14" style="font-weight:bold;">[M1 298] </span><span class="font14">sâ‘at mesâfede vâki‘ ‘Ayn-ı Huneyn, ‘Arafat‘a ilhâk ile miyâh-ı sâyirenin mecârîsi tathîr ve tecdîd ü ta‘mîr olunmak husûsuna irâde-i Şeh-riyâr-ı kişver-gîr ta‘alluk edüp, Feyzullah Efendi Emîn-i Binâ ta‘yîn ve Cidde Vâlîsi ve Mekke-i mükerreme Şerîfi tarafına emr-i ‘âlî irsâl olunup, ber-vech-i tahmîn taleb<a name="footnote1526"></a><sup><a href="#bookmark4022">1526</a></sup><sup></sup> olunan altmış sekiz bin guruşun bir mikdârı nakd ve bir mikdârı Mısır cizyesinden havâle ile maslahat-ı mezkûre teshîl ü tehvîn olunmuşidi. Üç sene zarfında bu maslahat-ı hay-riyye himmet-i Şâhâne ile husûl ve mâ‘-i Huneyn sâyir miyâha imtizâc ü imtişâc ile Mekke-i mükerreme'ye vüsûl bulup mücâvirîn ve huccâc ser-şâr-ı zülâl-i inbisât u ib-tihâc olup, mevârid ve meşâri‘-i umûr-i devlet vâreste-i hass ü hâşâk-i küdûret olmak de‘avâtıyle cümlesi ter-zebân-ı muvâzabet oldular.</span></p>
<h2><a name="bookmark688"></a><span class="font14" style="font-weight:bold;"><a name="bookmark4023"></a>Ahvâl-i Donanmâ-yı hümâyûn</span></h2>
<p><span class="font14">Malta Cezîresi'nden üç sefîne donanup, sevâhil-i Bahr-ı sefîd'in ba‘zı mahallerine îsâl-i zarar ve tüccâr ve züvvâr sefînelerine ilkay-ı şer edecekleri haberi, Kapudân-ı deryâ Vezîr Mehmed Paşa'nın sâmi‘asına güzer eyledikde, muhâfazaya ta‘yîn olunan kalyonların Kapudanlarına ve bâ-husûs Ca‘fer Bey'e mü‘ekked haberler ib‘âs ve mesfûrların ahz ü istîsallerine isrâ‘ u ihsâs olunup, Ca‘fer Bey, kazıyyeye vâkıf olduğu sâ‘at, feth-i bâd-bân-ı teveccüh ü ‘azîmet ve Kıbrıs sularına varup Kerpe sularına doğru mürûr eyledikleri ihbâr olunduğuna binâ‘en, o taraflara şitâb ve rebî‘ulevvelin yirmi</span></p>
<p><span class="font12">“jhJI </span><span class="font3" style="font-variant:small-caps;">Jjj^^j </span><span class="font12" style="font-style:italic;">J&gt;</span><span class="font12"> ^1 </span><span class="font3" style="font-variant:small-caps;">a:S^I</span><span class="font12"> = Allah onu cennetin orta yerinde iskân ettirsin” anlamına gelen bu cümle, Arapça bir duâ cümlesidir.</span></p>
<p><a name="bookmark4024"></a><span class="font14">sekizinci günü<a name="footnote1527"></a><sup><a href="#bookmark4025">1527</a></sup><sup></sup> korsanların iki kıt‘a fırkatesi, manzûr-i guzât-ı zafer-nisâb olup, iki fır-katenin biri rûzgâr üstünde bulunmağla, yelken-kürek firâr ve diğeri kaçamayup bi'z-zarûre ceng ihtiyâr etmişidi. Yek hamlede tîz-dendân-ı gürâzân-ı küffâr, mağlûb-i tîg-i gaziyân-ı zafer-girdâr ve hîn-i ma‘rekede dâr-ı cehennemi karâr edenlerden mâ‘adâ, kavâlyer ta‘bîr olunan ser-gerdeleriyle yirmi dokuz neferi bend-i kemend-i üsâr oldu. Kurûn fırkatesi Kapudanı İbrâhîm Bey dahi bu maslahata me’mûr ve bir kıt‘a korsân işkanpoyesinin<a name="footnote1528"></a><sup><a href="#bookmark4026">1528</a></sup><sup></sup> ba‘zı kayıklara hücûmunu istima‘ ile münselibü'ş-şu‘ûr olup, hemân fırkatesine küşâd ve Manya açıklarında zikr olunan korsânı görüp üzerine hecme-endâz-ı tırâd olup, düşmen bu hâli müşâhede ile necâtdan nevmîd ve hevl-i cân ile muktehim-i harb-i şedîd olup, bir iki sâ‘at muhârebeden sonra müdâfa‘adan ‘âciz u dermân-de ve sefînelerini başdan kara eyleyerek sahrâya perâkende </span><span class="font14" style="font-weight:bold;">[M1 299] </span><span class="font14">oldular. Sefîneleri maz-bût ve bakıyyetü's-süyûfu hibâl-i mezellete merbût kılındığı haberi müte‘âkiben, Der-i devlet medâra vürûd eylediğinden başka, Meskov )j^) nâm bir korsân işkampoyasıyla Lazkiyetü'l-Arab sularında ricâl ü nisvândan yirmi dört nefer ehl-i İslâm‘a tesâdüf birle esîr ve şehtiyelerin zabt ve Malta'ya tesyîr üzere iken, hatabla pür-bâr Giridli el-Hâc Hüseyin nâm kimesnenin Mısır'a ‘azîmet eder sefinesine dûçâr olup, meyânede ceng ü ‘aşûb vuku‘uyle zikr olunan korsân mağlûb olup, şehtiye ile esîrleri terk ü firâr ve sefine re‘isi dahi zikr olunan şehtiyeyi ve üserây-ı İslâmiyye'yi ve Malta'ya îsâl içün üzerlerine ta‘yîn olunan yedi nefer kefereyi İskenderiyye Limanı'na götürüp, Mısır Vâlîsi dahi keyfe mâ-ittefak İskenderiye'de bulunmağla, sefîne re‘isi kazıyyeyi müşârun ileyhe ih-bâr ve sadâkat izhâr etdiğine binâ‘en hil‘at ve bahşîş ile minnetdâr kılındığından gayri, cizyeden mu‘afiyetleri husûsu müşârun ileyh tarafından ihtâr olunup, tıbk-ı tahrîri üzere hakkında müsâ‘ade derkâr oldu.</span></p>
<h2><a name="bookmark689"></a><span class="font14" style="font-weight:bold;"><a name="bookmark4027"></a>Tevcîhât-ı vüzerây-ı „izâm</span></h2>
<p><span class="font14">Karaman Eyaleti, Akşehir ve Akseray ve Beyşehri sancakları ilhâkıyla, sâbıka Sivas Vâlîsi Vezîr Feyzullah Paşa'ya ve Sivas Eyâleti, selefi Vezîr ‘Abdî Paşa'ya ve Eğri-boz Sancağı, sâbıka Selânik Mutasarrıfı Vezîr es-Seyyid Ahmed Paşa'ya tevcîh olunup, Selânik Sancağı, mukaddemâ Derbendler Başbûğluğu ile haydûd eşkiyâsının ahz ü istîsâllerine me‘mûr olup, hıdemâtı şâyeste-i tahsîn ve hüsn-i mükâfâta mazhariyyeti cevlân-ger-i zamîr-i Pâdişâh-ı İskender-i temkîn olan Sarı Mehmed Paşa-zâde Ali Bey'e rütbe-i Mîr-i mîrânî ile tevcîh ü ihsân ve kemâ-kân derbendler muhâfazasına sarf-ı tâb ü tuvân eylemesi bâbında tarafına hıtâben ısdâr-ı emr-i celîlü‘ş-şân kılındı.</span></p>
<h2><a name="bookmark690"></a><span class="font14" style="font-weight:bold;"><a name="bookmark4028"></a>Vuku„-i harîk</span></h2>
<p><a name="bookmark4029"></a><span class="font14"><a name="bookmark4030"></a>Cumâdelûlânın üçüncü gicesi<a name="footnote1529"></a><sup><a href="#bookmark4031">1529</a></sup><sup></sup> Galata'da ihrâk zuhûr edüp, Sicilyateyn ve Moskov ve Felemenk elçilerinin konakları ve kırk kadar sagır u kebîr kefere hâneleri hâkister ve dört yol ağzı berâberine geldikde intifâ mukarrer oldu.</span></p>
<h2><a name="bookmark691"></a><span class="font14" style="font-weight:bold;"><a name="bookmark4032"></a>İrtihâl-i Sadr-ı Rûm Nâfiz Feyzullah Efendi ve Sadr-ı Anadolu-yı sâbık Halîl Efendi</span></h2>
<p><span class="font14">Mûmâ ileyh mâh-ı merkumun yirmi beşinci gicesi<a name="footnote1530"></a><sup><a href="#bookmark4033">1530</a></sup><sup></sup> terk-i mansıb-ı hayât ve mah-sûl-i ‘ömr-i girân-mâyesin müsellem-i dest-i hâdimü'l-lezzât eyleyüp, Nakîbul-eşrâf olan es-Seyyid ‘Abdullah Efendi Sadâret'le mübeccel ve Nekâbet hidmet-i pür-meymeneti ile Mîrzâ-zâde es-Seyyid Mehmed Sa‘îd Efendi mest-i rahîk-i matlab ü emel oldu.</span></p>
<p><a name="bookmark4034"></a><span class="font14">Müteveffây-ı mûmâ ileyh tasarruf-i dahl ü harcında kâsır ve idâre-i umûrunda hâyim ü mütehayyir olduğundan, </span><span class="font14" style="font-weight:bold;">[M1 300] </span><span class="font14">düyûn-i kesîreye mübtelâ ve eyyâm-ı zin-degânîsi muzâyaka vü zarûretle hebâ olduğundan gayri, bahtı dahi yâver olmadığı yalnız elli bir gün kadar Kadı‘askerlik etdiğinden ma‘lûm-i erbâb-ı hüccet ü nazardır. Kâbil-i tahsîn olur eş‘ârı ve selâsetden gayr-i hâlî güftârı var idi. Üç gün sonra<a name="footnote1531"></a><sup><a href="#bookmark4035">1531</a></sup><sup></sup> Sadâreti Anadolu'dan munfasıl Halîl Efendi dahi dâr-ı âhirete mürtahil oldu.</span></p>
<h2><a name="bookmark692"></a><span class="font14" style="font-weight:bold;"><a name="bookmark4036"></a>Tevcîhât-ı vüzerây-ı „izâm ve fevt-i Kethudây-ı Sadr-ı „âli Kâşif Efendi ve vefât-ı „Avnî Efendi ve vuku„ât-ı sâyire</span></h2>
<p><span class="font14">Çıldır Eyâleti, sâbıkâ Erzurûm Vâlîsi Vezîr es-Seyyid Nu‘mân Paşa'ya ve Erzurum selefi Vezîr Îbrâhîm Paşa'ya; Mar‘aş Eyâleti, Vezîr Hasan Paşa'ya; Vân Muhâfaza-sı, Mîr-i mîrândan Tuz Paşa-zâde Ahmed Paşa'ya; Yânya Sancağı ilhâkıyla Çirmen Sancağı, Vezîr Receb Paşa'ya; Vidin muhâfazası, Vezîr Kapu-kıran Mehmed Paşa'ya; Adana Eyâleti, Mîr-i mîrândan ‘Ali Paşa'ya cumâde'lâhırede tevcîh olundu.</span></p>
<p><a name="bookmark4037"></a><span class="font14" style="font-weight:bold;">Vezîr-i a„zam </span><span class="font14">Kethudâsı olan Kâşif Mehmed Emîn Efendi, mâh-ı merkumda terk-i dâr-ı fenâ ve ‘azm-i iklîm-i bekâ edüp, Re‘îsü‘küttâb bulunan Hammâmî-zâde ‘Ömer Efendi Kethudâlık mesnedine irtikâ ve câh-ı refî‘-i Riyâset'e, Çavuşbaşı ‘Osmân Efendi i‘tilâ eyleyüp, Çavuş-başılık ile ‘Abdullatîf Bey merreten ba‘de uhrâ kâm-revâ oldu.</span></p>
<h2><a name="bookmark693"></a><span class="font14" style="font-weight:bold;"><a name="bookmark4038"></a>Terceme</span></h2>
<p><span class="font14">Müteveffây-ı mûmâ ileyh Şâtır Yûsuf Ağa nâm kimesnenin ferzend-i ercümendi olup, güldeste-i vücûdu bâğzâr-ı ‘âlemde bûyâ ve nihâl-i isti‘dâdı âbyârî-yi feyz-i Hudâ ile reşha-gîr-i neşv ü nümâ oldukda, Mektûbî Kalemi'ne müdâvemet ve Baş-halîfelik ile kesb-i ta‘ayyün ü şöhret eyleyüp, giderek Sadrıa‘zam Mektûbculuğu ile be-kâm ve bir müddet murûrunda<a name="footnote1532"></a><sup><a href="#bookmark4039">1532</a></sup><sup></sup> Riyâset-i küttâb ile vâsıl-ı ser-menzil-i merâm olup, ba'de‘l-‘azl tekrâr Re’îs ve fülk-i devlete bercîs ve bi-tarîki'n-nakl Sadrıa‘zam'a Kethudâ ve bundan sonra Defterdârlık ile âzmâyiş-i fenn-i istîfâ ve andan Defter Emâneti'ne tahvîl ve çok geçmeden yine Kethudâlık ile tebcîl ve bilâhıre enfâs-ı hayâtını tekmîl eyledi.</span></p>
<p><span class="font14">Mûmâ ileyh edîb ve vakur ve etvâr-ı cemîle ile meşhûr, zihn-i nakkâd ve tab‘-ı vekkâd ile ekser ‘ulûma ıttılâ‘ı ve </span><span class="font14" style="font-style:italic;">fî külli gadâtin ve ‘aşiyy<a name="footnote1533"></a><sup><a href="#bookmark4040">1533</a></sup></span><span class="font14"><sup></sup> füzûnî-yi fazl ü kemâle sâ‘î olduğundan başka, mûşikâf-ı gavâmiz-i umûr ve medâr-ı inhilâl-i mu‘dilât-ı cumhûr idi. Ancak bâ-vücûd-i kudret tab‘ında husset ve zâtında denâ’et olup, bir şahsa medd-i bâ‘-ı kerem ü sehâ ve bir derd-mendin derdine hubb-i dînâr ile </span><span class="font14" style="font-weight:bold;">[M1 301] </span><span class="font14">ile devâ etdiği mesmû‘ olmamışdır.</span></p>
<p><a name="bookmark4041"></a><span class="font14">Defterdâr-ı sâbık Seyyid Mehmed ‘Avnî Efendi dahi bu hilâlde terk-i ‘âlem-i zin-degânî ve ‘azm-i semt-i câvidânî eyledi. Mûmâ ileyh dahi mahall-i feyz olan Mektûbî Kalemi'nden neş’et ve Bâş-halîfelik'den Beylikçiliğe nakl ile kat‘-ı menzilet ve giderek Tezkire-i Sânî ve Re’îsülküttâb ve Defterdâr Emîni ve Defterdâr olmuşidi. Ma‘ârif ve kemâlâtdan hissedâr olduğu âsârından be-dîdârdır.</span></p>
<h2><a name="bookmark694"></a><span class="font14" style="font-weight:bold;"><a name="bookmark4042"></a>Vukü„ât-ı Mısriyye</span></h2>
<p><span class="font14">Rütbe-i Vezâret ile Mısr-ı Kâhire'ye geştî-yi süvâr-ı ‘azîmet olan Vezîr Râkım Mehmed Paşa imdâd-ı rûzgâr ile îskenderiyye'ye vusûlünde, sâbıkâ Cidde Vâlîsi Vezîr es-Seyyid Ahmed Paşa dahi huccâc ile Mısır’a dâhil olmuşidi. Birkaç sene mukaddem Mısır'dan ihrâc olunup, bâdiye-i hayretde ser-gerdân ve zuhûr-i fursata nigerân olan Mîru'l-hâcc-ı esbâk Sâlih Bey ve Şeyhu'l-beled-i sâbık Bulut-kapan ‘Ali Bey sâyir menkûb ve matrûd olan keşşâf ve ümerâ ile safka-zen-i ittifâk ve ma‘iyyetlerinde müte-haşşid olan Magribî ve Mısrî ve ‘Urbân askeriyle Mısır'ı zabta yek-sâk-ı vifâk olarak, diyâr-ı Sa‘îd'den Mısır'a doğru teveccüh ve ‘azîmetleri şâyi‘ ve Cerce'ye vusûlleri ihbârı mütetâbi‘ olup, Vâlî-yi sâbık Vezîr Hamza Paşa dahi Mısır'da vâki‘ bir hânede mukim olmağla, üç vezîrin ictimâ‘ından ümerâ müsteş‘ir ve havf-i mâl ü cân ile ne edeceklerinde mütehayyir olduklarından gayri, Vâlî-yi cedîdi resmen istikbâl lâzım iken müsâmaha ve ihmâl eylediklerini<a name="footnote1534"></a><sup><a href="#bookmark4043">1534</a></sup><sup></sup> Ocağlu'nun ba‘zısı istikbâh ve anlar dahi âdem irsâliyle icrây-ı şerâyit-i ikrâm edeceklerini îzâh-ı hâlinde hasımları olan beyler asker-i kesif ile Mısır'a karîb mahalle geldikleri, evhâm ü hayâlâtların taz‘îf etmek hasebiyle istikbâl gâyilesi ber-taraf olduğundan başka, berü tarafda bulunan ümerâ ve kendilerine tâbi‘ süfehâ izhâr-ı rûy-i‘isyân ve ba‘zı türrehât ile dehen-bâz-ı hezeyân olmağa başla-yup, meramlarına temşiyet bâbında ‘akd-ı meclis-i meşveret ve Darb-hâne Emmi bulunan sâbıka Kethudây-ı Sadrıa‘zamî Ahmed ‘İzzet Efendi'yi dahi meclislerine da‘vet etmişler idi. Ca‘c‘a kabîlinden olan kelimât-ı bî-ma‘nâya mübâşeretlerinde Efendi-yi mûmâ ileyh: “İzhâr-ı cesâret ve Devlet-i ‘aliyye'nin merâmı i‘dâmınız olsa bu teklîfe ne hâcet? Bana bir emir gönderilse Mısr-ı Kâhire'yi size harâm ve ele geçenlerinizi tu‘me-i hısâm eyler idim. Bîhûde efkâr ile izâ‘at-i vakt etmeyüp, vâlînizi istikbâl ve derûnunuz-dan ihrâc-ı vahşet ve melâl edin” dedikde, Keşkeş Hüseyin Bey bu kelâmdan müte’essir ve: —İşte ben şimdi </span><span class="font14" style="font-weight:bold;">[M1 302] </span><span class="font14">vâlî-yi Mısr'ı istikbâl içün haymelerimi taşra ihrâc ide-rim.” Sâyir Ocağlu dahi, nakl-i hıyâm içün münteşir olmalarıyla, vâlî-yi cedîdi ‘Âdiliy-ye nâm mahalde nasb eyledikleri sâyebâne getürüp, birkaç günden sonra kenâr-ı Nîl'de vâki‘ ‘Abdurrahmân Kethudâ kasrına ik‘âd ve ba‘dehû müretteb alay ile kal‘aya ıs‘âd eylediler. Kasd-ı Mısır eden ümerânın askeri yevmen fe-yevmen kabûl-i kesret ve Cer-ce'de matrûden mukîm olan Harburûtlu ‘Ali Kethudâ ve ibn Hümâm dahi dâhil-i dâ’ire-i<a name="footnote1535"></a><sup><a href="#bookmark4044">1535</a></sup><sup></sup> cem‘iyyetleri olmağla, Mısır’da olan beyler vâli-yi Mısır'a mürâca‘at ve merkumlar başlarında olan haşerâtı def‘ ile mukaddem sâkin oldukları mahalle ‘avdet etmeleriyçün </span><span class="font10">2</span></p>
<p><span class="font14">buyuruldular ahz ü irsâl ve kazıyye ise,</span><span class="font14" style="font-style:italic;">“belaga's-seylü'r['z-z]übâ”<a name="footnote1536"></a><sup><a href="#bookmark4045">1536</a></sup></span><span class="font14"><sup></sup> medlûlü üzere müntic-i hüsn-i me’âl olmayup, Mısır'a iki günlük mahalle geldikleri sâmi‘a güzâr-ı ümerây-ı ber-geşte ahvâl olmağla, nâ-çâr asker tahrîrine ibtidâr ve ser-gerde-i ümerâ Keşkeş Hüseyin Bey top ve cebehâne ve cem‘ olunan asker ile hâric-i Mısır'da karâr ve Mumcu ‘Ali Kethudâ'yı beylerin olduğu mahalle tesyâr eyledi. Merkumlar Nil'in öte giçesine güzer ve top u tüfeng ile uzakdan ‘arz-ı hüner eylediklerini ümerâ mütemekkin oldukları karyede mu‘âyene ile mukâbeleden keff-i yed ve bâb-ı harbi sedd edüp, ih-tiyâr-ı semt-i iğfâl ü firâr itmişler gibi kat‘-ı makâl ve setr-i ahvâl etdikleri hasımlarına medâr-ı kuvvet olup, karyeye hücûm eyledikleri müte‘ayyen oldukda, kemîn-gâhdan ser-nümâ ve bir hamlede ifnây-ı husemâ ve ser-kerdeleri olan Mumcu ‘Ali Kethudâ’yı ve vâfir adamlarını helâk ve üftâde-i hâk-i magâk eylediklerini Keşkeş istima‘ ve askeri ber-geştesine tekrâr sûret-i ictima‘ verdiğinden gayri, Şeyhu'l-beled Mısır'da olan beylerden üç nefer kimseyi bir mikdâr asker ile imdâdına isra‘ etmişidi. Bunların lühûkun-dan mukaddem iki asker birbiriyle mülâkât ve îkâd-nevâyir-i mu‘âdât itmiş bulunmalarıyla Keşkeş mağlûb ve askeri menkûb olup, bâr u büngâh ve hayme vü hârgâhın terk ü firâr ve imdâdına giden asker bu hâli görüp, kendüye kafâdâr olup, ne hâl ise, Mısır’a duhûl ve telâfî-yi mâ-fâte meşgul ve Mısır hazînesinden hâh u nâ-hâh iki yüz kîse is-tidâne ile asker tahrîr ve tekrâr ‘azm-i semt-i dâr ü gîr etmek hılâlinde Mısır’da kalan ümerâdan Cüce Hasan Bey cebr ile kapuyu açdırup, cemm-i gafîr ve asker-i kesîr ile muhâlifler semtine ‘azîmet eylediği ve ocakluda dahi fütûr ve betâ’et </span><span class="font14" style="font-weight:bold;">[M1 303] </span><span class="font14">müşâhedesiyle, nusrat me’mûl olmadığını tahkîk ile Keşkeş ve hevâdârı olan ümerâ:</span></p>
<p><span class="font14" style="font-style:italic;">“Ve dâkati ’l- ‘ardu hattâ sâra hâribühüm</span></p>
<p><span class="font14" style="font-style:italic;">İzâ reâ ğayre şey ’m zannehü racülen”</span><span class="font10" style="font-style:italic;">1</span></p>
<p><a name="bookmark4046"></a><span class="font14">mazmûnunu iltizâm ile ser-dâde-i fezây-ı vesî‘u'l-ircâ oldular. Hâricden gelen ümerâ Mısır’a duhûl içün Mısır Vâlîsi'nden izin ü ruhsat istid‘â etmeleriyle, haşerâtı def ve ancak kendi etbâ‘larıyla Mısır'a duhûllerine ruhsat verilüp gelüp, hânelerinde ikâmet ve def-i ihtilâl-i memleket eyleyüp, hatt u tirhâllerinde fukârâdan bir kimse rencîde ve şahs-ı vâhidin zarar u ziyânı şinîde olmaması vukû‘ât-ı nâdiredendir. Zikr olunan beyler, Mısır Vâlîsi Râkım Paşa ile mülâkât ve mazhar-ı nevâziş ü iltifât oldukları hâlde, nizâma dâyir yedinde olan hatt-ı hümâyûnu fermâ ‘alâ ru’ûsi'l-eşhâd kırâ’et ettirdüp, cümlesi resm-i tav‘u inkıyâdı takdîm ve sâlifü’l-beyân ‘uhûdun icrâ vü tenfîzini cezmen tasmîm etmeleriyle, taksîrâtları ‘afv olunmak bâbında müşârun ileyhâden tahrîrât recâ ve kendüleri dahi ‘arz-ı mahzar tertîbi ile nakl-i mâ-cerâ eylediklerinden gayrî, dâmen-i gayreti teşmîr ve müddet-i yesîrede bin beş yüz kîse akça tahsîl ve Der-i devlet'e berren tesyîr eylediler.</span></p>
<h2><a name="bookmark695"></a><span class="font14" style="font-weight:bold;"><a name="bookmark4047"></a>Ta„yîn-i mahsûl-i Kazây-ı Bolu be-müsevvidîn-i Fetvahane</span></h2>
<p><span class="font14">Dârü‘l-iftâ'ya mülâzım olan müsevvidînin îrâdları kalîl ve hıdmetleri celîl olduğundan dank ü dîk-i mâ‘âşa mübtelâ ve huzûr-i kalb ile hizmetlerin edâ edemeyüp, muhtâc-ı i‘ânet-i evliyây-ı ni‘amâ olmuşlar idi. Bu âna dek hâllerine nazar ile dâ‘ire-i me‘âşları tevsî‘ ve nâme-i niyâz ve recâları tevkı‘ olunamayup: </span><span class="font14" style="font-style:italic;">“Kem tereke'l-evvelü li’l-âhiri”<a name="footnote1537"></a><sup><a href="#bookmark4048">1537</a></sup></span><span class="font14"><sup></sup> mefhûmu üzere zîynet-bahş-ı mesned-i Fetvâ olan Veliyyüddîn Efendi cenâblarına za‘f-ı hâlleri zâhir olduğundan, Bolu Kazâsı'nın mahsûlü mûmâ ileyhime me‘âş kayd olunmak husûsu vârid-i hâtırları olmağla, fi‘l-hâl işâret ve tahsîl-i ruhsat eyleyüp, mahsûlün humusu Fetvâ emînlerine ihrâc ve bâkîsi müsevvidlere taksîm olunmak üzere tanzîm ve bu cihet ile tîregî-yi baht-ı müsevvidîn-i pertev-nazar-ı fetvâ-penâhiyle zâyil ve refâh-ı hâl ve âsâyiş-i bâlleri hâsıl olup, müşârun ileyh cenâblarının bu eser-i hayr cümle-i mehâsinlerinden ma‘dûd ve ilâ hâze‘l-ân o makûle ketebenin haklarında olan esbâb-ı du‘âları ‘inân-ı semâya memdûd olmuşdur.</span></p>
<h2><a name="bookmark681"></a><span class="font14" style="font-weight:bold;"><a name="bookmark4049"></a>Ba„zı Vekayi„</span></h2>
<p><a name="bookmark4050"></a><span class="font14">İstanbul Kadısı olan Es‘ad Efendi-zâde Mehmed Şerîf Efendi, kemâl-i ‘iffet ü nezâhet ile tekmîl-i müddet ve Şâm'dan ma‘zûl Pâyedâr-ı Mekke </span><span class="font14" style="font-weight:bold;">[M1 304] </span><span class="font14">olan es-Seyyid İbrâhîm Efendi, cümleden akdem ve İstanbul Kazâsı tarafına tevcîh olunmak musammem iken, bi'l-fi‘l Medîne-i münevvereyi zabt ile ma‘zûl bulunanlar da‘vây-ı evleviyyet ü rüchân ve herkes da‘vâsına ityân-ı delîl ü bürhân etmekle, def‘an li'n-nizâ‘ gurre-i recebden<a name="footnote1538"></a><sup><a href="#bookmark4051">1538</a></sup><sup></sup> yine İstanbul Pâyesi'yle İstanbul Kadılığı es-Seyyid İbrâhîm Efendi'ye tevcîh olunup, muarızlarından ‘Ali Paşa-zâde ‘Abdullah Bey'e dahi recebin beşinci gününden<a name="footnote1539"></a><sup><a href="#bookmark4052">1539</a></sup><sup></sup> ve Altunuçok-zâde ‘Abdullah Efendi'ye recebin on beşinden<a name="footnote1540"></a><sup><a href="#bookmark4053">1540</a></sup><sup></sup> pâyeler ihsân ve Kara Halîl Efendi-zâde Ahmed Efendi dahi hasbe't-tarîk Edirne Kazâsı'yla şâdân kılındı.</span></p>
<p><a name="bookmark4054"></a><span class="font14">Müberrât-ı müstedîme ve hasenât-ı kadîme-i Devlet-i ‘aliyye'den olan Surre-i hümâyûn recebü'l-ferdin on ikinci günü<a name="footnote1541"></a><sup><a href="#bookmark4055">1541</a></sup><sup></sup> Haremeyn Hazînesi'nden ifrâz ve Surre Emîni'ne teslîm olunup, Üsküdar'da birkaç gün ârâm ve umûruna nizâm verdikden sonra, hadd-i hân-ı semt-i Beytu'l-harâm oldu.</span></p>
<h2><a name="bookmark697"></a><span class="font14" style="font-weight:bold;"><a name="bookmark4056"></a>Nâmzed-şuden-i Şâh Sultân be-Vezîr Tevkı„-i Mehmed Emîn Paşa</span></h2>
<p><span class="font14">Şehriyâr-ı bahr u berr-i duhter-i tâbende-ahterleri olan Şâh Sultân-ı ‘aliyyetü'ş-şânı gars-i yemîn-i cihân-bânîleri olan TevkTî Vezîr Mehmed Emîn Paşa'ya nâmzed kılmağı tasmîm ve o Vezîr-i Âsaf-ı nazîrin kadrini bu cihetle dahi, tefhîm-i irâde-i ‘aliyyesi'nde olduğunu lâzım gelenlere ifâde vü tefhîm buyurmuşlar idi. Müşârun-ileyh şa‘bânu'l-mu‘azzamın onuncu cum‘a günü<a name="footnote1542"></a><sup><a href="#bookmark4057">1542</a></sup><sup></sup> resmen Bâb-ı ‘âlî'yi<a name="footnote1543"></a><sup><a href="#bookmark4058">1543</a></sup><sup></sup> teşrîf eylediklerinde, bu haber-i hayr-ı dâfi‘u'd-dayr ile gûş-i i‘tibârı teşnîf ve sıhriyyet hil‘at-i pür behcetiyle taltîf olunup birkaç gün murûrunda ‘âdet olan nişân takımı teşrîfât defteri mûcebince tehyi‘e vü ihzâr ve Bâb-ı ‘âlî'ye getürülüp, andan Serây-ı hümâyûn'a tesyâr olundu. Nişân tâkımının defteri Dârü's-sa‘âde Ağası'na Kethudâ Bey tarafından teslîm ve ol dahi mahalline takdîm ‘akabinde nişân yağlığı boğçasını ârâyiş-i dest-i ibcâl eyleyerek, Ket-hudâ Bey'e i‘tâ ve ol dahi Dâmâd Paşa Kethudâsı'na verüp, taraf-ı Cihândârî'den Dârü's-sâ‘âde Ağası huzûrunda Kethudâ Bey'e semmûr kürk ve sâyirlere hıla‘-ı fâhire iksâ olundu. Bâlâda zikr olunan nişân takımı bir kebîr elmâs yüzük ve bir kıt‘a elmâslı kebîr zümürrüd küpe ve bir kıt'a elmâs ve zümürrüd incü ile müzeyyen şâl nikâb ve bir çift zümrrüd tügmelü incû âvizeli çep-râst ve bir çift elmâs bilazik ve bir kıt‘a murassa‘ ko-<a name="bookmark4059"></a>lanlı elmâs kuşâk ve elmâs ile müz eyyen </span><span class="font14" style="font-weight:bold;">[M1 305] </span><span class="font14">bir<a name="footnote1544"></a><sup><a href="#bookmark4060">1544</a></sup><sup></sup> âyîne ve bir çift elmâs ve zü-mürrüd ve lü‘lü’-i şehvâr ve la‘l-i âbdâr ile müzeyyen filâr ve bir çift elmâs ve zümür-rüd ve la‘l ve incû ile murassa‘ pâbûş kezâlik elmâs ve sâyir cevâhir ile masnû‘ na‘leyn ve pây-endâz içün üç top îslâmbol dîbâsı ve sâyir meyve ve şükûfeden ‘ibâret idi. Bundan başka taraf-ı vâzıhu'ş-şeref-i Mülûkâne'ye müzeyyen esb ve bir takım şükûfe ve meyve-i ter ve şekerlemeden başka, ferkadeyn-i semâ’-i necâbet<a name="footnote1545"></a><sup><a href="#bookmark4061">1545</a></sup><sup></sup> olan Şehzade Sultân Selîm ve Sultân Mehmed hazerâtına ve dürr-i sadef-i ‘ismet olan Beyhân Sultân hazretlerine dahi şekerleme bâğçeleri ve meyve-i âbdâr ve enva‘-ı ezhâr tertîb olunmuşidi.</span></p>
<p><span class="font14" style="font-weight:bold;">İrtihâl-i Ebûbekir Bey ve havâdisât-ı sâyire</span></p>
<p><span class="font14">Kudemâyı ricâl-i devlet-i ‘aliyye'den hâlâ Defter Emîni bulunan Ebûbekir Bey şa‘bânın onuncu günü<a name="footnote1546"></a><sup><a href="#bookmark4062">1546</a></sup><sup></sup> dakakatü'r-rikab olan şeyhûhat sebebi ile defîn-i turâb ve Defter Emâneti ile sâbıka Sadrıa‘zam Kethudâsı Yûsuf Efendi kâm-yâb oldu. Mûmâ ileyh merhûm Sultân Ahmed Hân “sabbet‘aleyhi şâbîb-i rahmeti'r-Rahmân” hazretlerinin zemân-ı saltanatlarında Çukadâr Ağa bulunup mevkûfât ile çırâğ olmuşidi. On üç defa Nişâncı sekiz def‘a Yeniçeri Kâtibi ve yedi nevbet Defter Emîni ve birkaç def‘a Anadolu Muhâbebesi olmuş, ‘ömrü tabî‘î derecesine vâsıl ve vakti refâh-ı hâl ile geçmiş bir merd-i kâmil idi.</span></p>
<p><span class="font14" style="font-weight:bold;">Evâsıt-ı </span><span class="font14">şa‘bânda<a name="footnote1547"></a><sup><a href="#bookmark4063">1547</a></sup><sup></sup> sunûf-ı askerînin iki kıst mevâcibleri ihsân ve devr-i ‘akabinde Silâhdâr-ı hazret-i Şehriyârî teşrîfât-ı seniyye getürüp Sadrıa‘zam iltifât-ı Dâver-i zemân ile cezlân olundu.</span></p>
<p><a name="bookmark4064"></a><span class="font14">Mâh-ı mezbûrda sâbıka Galata Kadısı Murâd-zâde Seyyid Ahmed Efendi, mahrûse-i Burusa Kazâsı'yla tatyîb ve Yeniçeri Ağası ‘Osmân Ağa, Kul Kethudâsı'na dil-gîr ve hakkında olan si‘âyeti resîde-i hayyiz-i te’sîr olup, mesnedinden ib‘âd ü tecnîb ve Vidin Ağalığı'yla tağrîb ve Kul Kethudâlığı'yla Zağarcı-başı Ali Ağâ tatrîb olundu.</span></p>
<h2><a name="bookmark699"></a><span class="font14" style="font-weight:bold;"><a name="bookmark4065"></a>Bekayâ-yı ahvâl-i Medîne-i münevvere</span></h2>
<p><span class="font14">Sükkân-ı Belde-i Tayyibe'den iken, vâki‘ olan ihtilâl sebebi ile terk-i vatan ve ‘Urbân içinde ittihâz-ı mesken edenler ‘Urbân'ı tahrîkden hâlî olmayup fesâda hass ü iğrâ ve ağrâz-ı kâminelerini icrâ iderler idi. Savâb-dîd-i vücûh-i ehâlî ile merkumların cerâyim-i güzeşteleri mütevârî-yi tâk-ı nisyân ve emlâk ü ‘akârları kemâ-kân kendülere terk ile Medine-i münevvere'de iskân ve vahşetleri ülfete tahvîl ve ‘adâvetleri mehabbe-te<a name="footnote1548"></a><sup><a href="#bookmark4066">1548</a></sup><sup></sup> tebdîl </span><span class="font14" style="font-weight:bold;">[M1 306] </span><span class="font14">olundu.</span></p>
<p><span class="font14">Medîne-i münevvere'de bâbü'l-feth ve'l-gazâ isimleriyle müsemmâ olan Bâb-ı gerdûn-kıbâb Sâlih nâm mütegallibin dest-i tesallutuyla mesdûd ve bu esnâda merkum kazây-ı pehnây-i hestîden nâ-bûd olup, cümlenin sevk u iltimâsıyle bâb-ı mezkûr küşâd ve kesb-i sühûletle ehâli ber-murâd kılındı.</span></p>
<p><span class="font14">Esliha ile derûn-ı feyz-i meşhûn-i Medîne'de geşt ü güzârdan iki taraf men‘ olun-muşiken, mefkud olan Sâlih'in hevâdârlarından iki şahs-ı zenîm kurb-i Ravza‘-i melâ’ik<a name="footnote1549"></a><sup><a href="#bookmark4067">1549</a></sup><sup></sup> hadîmde ser-mest geşt ve birkaç adamı cerh ve ba‘zı kimsenin ‘ırzını şikest etdikleri ihbâr olunup, dest-beste-i ihzâr ve bekây-ı nizâm zımnında ikisi dahi ber-dâr olundu.</span></p>
<p><a name="bookmark4068"></a><span class="font14">Muhâfaza-i Medîne-i münevvere zımnında Şeyhu'l-harem bulunanlar elli nefer tâmmü's-silâh asker tedârük edüp, iktizâ eden ‘ulûfelerine medâr olmak içün senevî iki bin altûn ta‘yîn olunup, be-her sâl muhâsebesi ru‘yet ve fazlası hıfz olunmak üzere Medîne-i münevvere'nin nizâmı hıtâm bulduğu muhâfız bulunan Cidde Vâlîsi Vezîr Ahmed Paşa tarafından ‘arz-ı südde-i vâlâ-makâm kılındı.</span></p>
<h2><a name="bookmark700"></a><span class="font14" style="font-weight:bold;"><a name="bookmark4069"></a>Vukü„-i tevcîhât</span></h2>
<p><span class="font14">Şevvâl'in dördüncü günü<a name="footnote1550"></a><sup><a href="#bookmark4070">1550</a></sup><sup></sup> kâ‘ide-i Devlet-ebed müddet üzere tevcîhât vâki‘ olup, hademe-i Bâb-ı ‘âlî ve defterdârân ve sâyir menâsıbın ekseri mutasarrıflarına ibkâ olunup, fekat Büyük Rûz-nâme, Hâşim ‘Ali Bey'e ve Baş-muhâsebe Sadr-ı ‘azam birâderi Ahmed Bey'e ve Anadolu Muhâsebesi Elmâs Paşa-zâde Mustafa Bey'e, Tersâne Emâneti, Resmî Ahmed Efendi'ye; Matbah Emâneti, Hâsekî Mustafa Ağa'ya; Cizye Muhâse-besi, Veliyyü'd-din Efendi'ye; Haremeyn Muhâsebesi, Şehrî İsmâ‘îl Efendi'ye; Yeniçeri Kitâbeti, Defterdâr-ı sâbık İbrâhîm Efendi'ye; Arpa Emâneti, ‘İvaz Paşa-zâde Ali Bey'e tevcîh olunup, bunlardan mâ‘adâ menâsıb-ı mevcûde erbâb-ı istihkâka ‘inâyet ve ba‘zılarına dahi ‘atâyâ ile i‘ânet olundu. Sipâh Ağalığı, Gü l Ahmed Paşa-zâde Feyzî Bey'e; Silahdâr Ağalığı, Çakırcıbaşı ‘Osmân Ağâ'ya tevcîh olundu. Yevm-i mezkûrda vüzerây-ı ‘izâm tevcîhâtı dahi vuku‘ bulup, Özi Eyâleti, Vezîr Mustafa Paş'ya; Haleb Eyâleti, mansıb-ı Tevkî‘î izâfesiyle hâlâ Tevkî‘î Vezîr Mehmed Emîn Paşa'ya; Tırhala ve Semendire sancakları Vezîr el-Hâc Hasan Paşa'ya; Aydın Muhassıllığı, Vezîr Si-lahdâr Hamza Paşa'ya; Hânya, Sadr-ı sâbık Hamza Hâmid Paşa'ya; Eğriboz Sancağı, Vezîr el-Hâc Ahmed Paşa'ya; Selânik ve Köstendîl Vezîr Hasan Paşa'ya; tevcîh ve sâ’ir<a name="footnote1551"></a><sup><a href="#bookmark4071">1551</a></sup><sup> </sup>eyâlât ü elviye mutasarrıflarına </span><span class="font14" style="font-weight:bold;">[M1 307] </span><span class="font14">ibkâ olundu.</span></p>
<h2><a name="bookmark701"></a><span class="font14" style="font-weight:bold;"><a name="bookmark4072"></a>İhsân-ı Vezâret-be-Mirâhûr-i Evvel ve havâdis-i sâ’ire<a name="footnote1552"></a><sup><a href="#bookmark4073">1552</a></sup></span><span class="font14"><sup></sup></span></h2>
<p><a name="bookmark4074"></a><span class="font14">Çeteci Yeğeni Hüseyin Ağa'da mehâyil-i rüşd ü reviyyet-i mahsûs ve hasâyil-i fü-tüvvet ve hasâfet ile me‘nûs olduğundan, Rikâb hizmetlerine takrîb ve huşk-zâr-ı ni-hâlistân-i ikbâli sehâb-ı midrâr-ı ‘âtıfet-i Pâdişâhî ile tartîb olunmuşidi. Zâtında olan isti‘dâd yevmen fe-yevmen müzdâd ve rikat-ı şân ve sümmüvv-i mekân ile fâyiku'l-akrân olmasına ‘illet-i irşâd olduğundan gayrî, hâl-i bedi‘u'l-fa‘âlinin dâ’iresi<a name="footnote1553"></a><sup><a href="#bookmark4075">1553</a></sup><sup></sup> şem‘-i cem‘ine pervâne ve o makûle rem-hûrde-i ‘ikâb-ı felâkete âşiyâne olacağı mütehakkak olmağla, hakkında nazar-ı kimyâ-eser-i Şâhâne erzânî ve işbu zilka‘denin ikinci günü<a name="footnote1554"></a><sup><a href="#bookmark4076">1554</a></sup><sup> </sup>bâ-rütbe-i vâlâ-yı Vezâret Karaman Vâlîliği ile ‘âric-i süllem-i kâmrânî oldu. Çend rûz mürûrunda iktizây-ı hâl ile Karaman Eyâleti, Vezîr ‘Ali Paş'ya ve Anadolu Eyâleti müşârun ileyhe ve ‘Alâ‘iyye Sancağı Vezîr Feyzullah Paşa'ya tevcîh olundu.</span></p>
<p><span class="font14" style="font-weight:bold;">Galata </span><span class="font14">Kazâsı'yla Müftî-zâde Ahmed Efendi nâyil-i mevleviyyet ve Selânik Kazâsı'yla Bükâ‘î-zâde Ahmed Efendi, hande-rûy-i beşâşet oldu.</span></p>
<p><span class="font14" style="font-weight:bold;">Çavuş-başı </span><span class="font14">‘Abdullatîf Bey yek-nazar-ı ‘âtıfetden sâkıt u üftâde ve mansıbı ile Kethudây-ı bevvâbîn-i hazret-i Şehriyârî Ahmed Ağa'nın derîçe-i bahtı küşâde oldu.</span></p>
<p><span class="font14" style="font-weight:bold;">Zilhiccetü'ş</span><span class="font14">-şerîfenin onuncu gicesi<a name="footnote1555"></a><sup><a href="#bookmark4077">1555</a></sup><sup></sup> kânûn-i kadîm ve de‘b-i müstedîm üzere Serây-ı hümâyûn'da ictima‘ ve inbilâc-ı subh-ı sâdıkda Hûrşîd-i tal‘at-ı hümâyûn iltima‘ edüp, erkân-ı devlet ve a‘yân-ı Saltanat tebrîk ve tehniye-i ‘îd-i adhâya şitâb ve dâmen-bûs-i Şâhâne ile fahr u şeref iktisâb eylediler.</span></p>
<p><a name="bookmark4078"></a><span class="font14" style="font-weight:bold;">Mâh-ı merkümun </span><span class="font14">on yedinci günü<a name="footnote1556"></a><sup><a href="#bookmark4079">1556</a></sup><sup></sup> Donânma-yı hümâyûn a‘dâ-yı bed-sigâli ci-ğer-hûn eyleyerek, Yâlı-köşkü pîş-gâhından murûr ve Kapudân-ı deryâ Vezîr Mehmed Paşa, huzûr-i mevâhib-i mahsûrda iktisâ-y-ı semmûr-i fâyizu's-sürûr edüp, birkaç günden sonra imdâd-ı mürsilü'r-riyâh ile Ak-deniz'e bâd-bân-ı güşâ-yı revâh oldu. Hacı-bektâş taraflarında fitne-bâş olan ba‘zı evbâş-ı fukarâ ve ebnâ-i sebîli pür-bîm ü telâş eylediklerine binâ‘en, Çapar-zâde Mustafa Bey üzerlerine me‘mûr ve ol dahi Bâr'a sü-vâr-ı isti‘câl olarak, mahall-i mezkûre ekserîsini müdemmir u makhûr ve vâfir kelle Âsitâne-i sa‘âdet'e irsâl ile hizmeti meşkûr oldu.</span></p>
<h2><a name="bookmark702"></a><span class="font14" style="font-weight:bold;"><a name="bookmark4080"></a>Vefât-ı Muhsin-zâde Ahmed Efendi ez-sudûr-i Anadolu</span></h2>
<p><span class="font14">Mûmâ ileyh zilhiccede<a name="footnote1557"></a><sup><a href="#bookmark4081">1557</a></sup><sup></sup> vedâ‘-ı âlem-i fânî ve ‘azm-i sûy-i câvidânî eyledi. </span><span class="font14" style="font-weight:bold;">[M1 308] </span><span class="font14">Merhûm Cidde Vâlîsi iken vefât eden Muhsin-zâde Mehmed Paşa'nın gevher-i dar-<a name="bookmark4082"></a>ü'l-hizâne-i sulbü olup, refte refte mirkat-ı kemâlâta su‘ûd ve kesb-i me‘âlî zımnında terk-i ruküd edüp, bi'l-fi‘l Anadolu Kadı‘askerliği'yle isbât-ı vücûd etmişiken lebbeyk-zen-i dâ‘îy-i ecel ve dünyâdan güsiste târ-ı emel oldu.</span></p>
<h2><a name="bookmark703"></a><span class="font15" style="font-weight:bold;"><a name="bookmark4083"></a>VEKÂYİ„-İ SENE İSNEYN VE SEMÂNÎN VE Mİ’ETE VE ELF</span></h2>
<p><span class="font14">Vak‘a-i Mısriyye'de terk-i kâr u bâr ve Gazze taraflarına firâr eden Şeyhu'l-beled-i sâbık Keşkeş Hüseyin Bey ve hevâdârı bulunan ser-geşteler ‘Ali Bey'den intikam almak dâ‘iyesiyle, bir mikdâr Mağribî asker tahrîr ve ‘Akka'da ser-nümây-ı bağy ü şeka olan Zâhir<a name="footnote1558"></a><sup><a href="#bookmark4084">1558</a></sup><sup></sup> ‘Ömer'den<a name="footnote1559"></a><sup><a href="#bookmark4085">1559</a></sup><sup></sup> celb eyledikleri haşerât ile sevâd-ı cem‘iyyetlerin teksîr ve Gazze'den hareket ve Sâlihiyye nâm mahalde ‘Ali Bey askerini ru‘yet ve Dimyât tarafına berren ‘azîmet eylediklerini berü taraf askeri tahkik u ta‘kTb ve Keşkeş gerüye dönüp ‘Ali Bey askerini istîsâl ve tenkîb edüp, Mısır'a firâr ve merkum dahi askeriyle Dimyat'a duhûl ve a‘yân ü eşrâfını mukayyed ve mekbûl edüp, ahz ve emvâl ü eşyâlarını ahz u tasarruf ve nehb ü garetle izhâr-ı ânife ve tasalluf ettiğini ‘Ali Bey Vâlî-yi Mısır'a ifâde edüp, üzerlerine asker tertîbi karâr-dâde olmuşidi. Fi'l-hâl Ocağlu ve sâyirden cemm-i gafîr ve leşker-i kesîr tedârük ve Ebu'z-Zeheb Mehmed Bey askere Emîr nasb olunup, ‘Ali Bey askeri vakt-i şâm mukabele-i husemâda nasb-ı hıyâm ve Keşkeş dahi: </span><span class="font14" style="font-style:italic;">“Tagdü bi'l-„adüvvi kable en yete„aşşâ bike”<a name="footnote1560"></a><sup><a href="#bookmark4086">1560</a></sup></span><span class="font14"><sup></sup> mefhûmunu mülâhaza ile a‘dâsı üzerine şebhûn ve bir lahzada hâllerini dîger-gûn edüp, ağırlık ve top ve mühimmâtların zabt ve vâfirini silsi-le-i mezellete rabt ve bu rüsvâylık ile ‘Ali Bey askeri Mısır'a ‘avdet ve Keşkeş dahi ta‘kTbe mübâderet ve vâlî buyuruldusuyla, me‘mûren muhâlifler cengine mübâşeretini işâ‘a ile mâbeyne ilkay-ı vahşet eylediğini Vezîr Râkım Paşa istima‘ etdikde, hemân kapusu halkıyla ‘Azeb Kubbesi'ne nüzûl ve tertîb-i asker ile meşgûl olup, müddet-i yesîrede vâfir asker tertîb ü tahrîr ve Keşkeş Hüseyin Bey üzerine tesyîr eyledi. Bu hücûmdan vücûd-i Keşkeş lerzân ve mürta‘iş olup, piyâde ve ağırlığını terk ve Sa‘îd cânibine<a name="footnote1561"></a><sup><a href="#bookmark4087">1561</a></sup><sup></sup> firâr ve bunlar dahi, ta‘kTbe ibtidâr ve yetişüp Keşkeş Hüseyin Bey'i ve Sekrân Halîl Bey'i ve sâyirlerini katl ve irâde-i vâlî üzere sâbık Şeyhu'l-beled Halîl Bey ve iki nefer çirâğları âsûde-i şemşîr-i hûnbâr olup, Kıbrıs'a nefy </span><span class="font14" style="font-weight:bold;">[M1 309] </span><span class="font14">ü tagrîbleriyle iktifâ <a name="bookmark4088"></a></span><span class="font14" style="font-style:italic;">ve</span><span class="font14"> sâyirlerinin ru‘ûs-i maktu‘aları Âsitâne'ye gönderilüp, târîh-i mezkûrda ‘ibret-gâh-ı erbâb-ı şekâya ilkâ olundu.</span></p>
<h2><a name="bookmark704"></a><span class="font14" style="font-weight:bold;"><a name="bookmark4089"></a>„Azl-i Vâlî-yi Mısır Râkım Mehmed Paşa</span></h2>
<p><a name="bookmark4090"></a><span class="font14">Müşârun ileyh eğerçi bâlâda tafsîl olunduğu vech üzere hizmet-i meşkûreye muvaffak olup, bir müddet dahi iklîm-i Mısır'da kâr-fermâ olmağa lâyık u ehakk idi. Ancak, hücûm-i za‘f-ı pîrî vü herem ile kaddi<a name="footnote1562"></a><sup><a href="#bookmark4091">1562</a></sup><sup></sup> ham ve yevmen fe-yevmen ahvâli perîşân ve derhem olup, o makûle devâhî-yi umûra tâb-âver olmayacağı nezd-i evliyây-ı devlet-de mukarrer olmağla, Mısr-ı Kâhire'den ‘azl ve Rakka Vâlîsi Vezir Devât-dâr Mehmed Paşa yerine vasl olunup, vâlî-yi cedîd vürûduna dek ikâmeti ve evvel ve âhir zuhûr eden hidmetinin makbuliyyeti ve ümerâ hakkında sebkat eden safvet-i taviyyeti derciyle tarafına ve ümerâya hıtâben ısdâr-ı emr-i celîllü'l-i‘tibâr kılındı.</span></p>
<h2><a name="bookmark705"></a><span class="font14" style="font-weight:bold;"><a name="bookmark4092"></a>Tevcîhât-ı ba„zı menâsıb ve vukü‘-ı hâdise der-Ahısha</span></h2>
<p><span class="font14">Girid Eyâleti ile Hanya tevcîh olunan Sadr-ı esbâk Hamza Paşa, manzûr ve selefi es-Seyyid el-Hâc Ahmed Paşa, Eğriboz Sancağı muhâfazasına me‘mûr ve Vezîr Feyzul-lah Paşa'nın Hanya Sancağı'yla kalb-i münkesiri mecbûr ve Rakka Eyâleti'yle Çelik Paşa Hazînedârı mîr-i mîrândan ‘Ali Paşa mesrûr oldu.</span></p>
<p><span class="font14">Ahısha hânedânından Vezir Hasan Paşa'nın o havâlî ile kemâl-i ülfeti olduğundan, mukaddemâ Çıldır Eyâleti'ne Vâli ve Gürcistân'ın nizâm-ı hâli süpürde-i ‘uhde-i istiklâli kılınmışidi<a name="footnote1563"></a><sup><a href="#bookmark4093">1563</a></sup><sup></sup>. Zarûriyyât-ı vakt îcâbıyla ‘azl ve yerine âharı nakl lâzım geldiğinden, yine o hânedâna müntemî olup, sâbıkâ Silahdâr-ı hazret-i Şehriyârî İbrâhîm Bey'e, Vezâret ve Çıldır Vâliliği ‘inâyet olunmuşidi. Ahısha'ya vusûlünde ba‘zı erbâb-ı şekâvet emr ü nehyine muhâlefet ve şehirden ihrâc ile müşârun ileyhi iz‘âc eylediklerine binâ‘en, Erzurum Eyâleti'yle tatyîb ve Çıldır'a selefi Vezîr Nu‘mân Paşa tesrîb olunup, memleketin nizâmı ve fesâda sebeb olanların i‘dâmı, havâle-i zimmet-i ihtimâmı kılınmışidi. Müşârun ileyh dahi teksir-i sevâd irâdesiyle Trabzon'dan bir mikdâr asker celb edüp, zikr olunan fesâd-pîşeler askerin bir mikdârını<a name="footnote1564"></a><sup><a href="#bookmark4094">1564</a></sup><sup></sup> telef ve bir mikdârını cebr ile kendüleri-ne hevâdâr ve hem-taraf eylediklerinden gayri, Nu‘mân Paşa'nın haklarında olan niyyeti ve mukaddemâ cesâret eyledikleri fesâdın vehâmet-i ‘âkibeti ma‘lûmları olduğundan bir dürlü emîn olamayup, Ahısha kal‘asını zabt ve icrây-ı mel‘anet </span><span class="font14" style="font-weight:bold;">[M1 310] </span><span class="font14">ve feth-i bâb-ı husûmet eyledikleri müşârun ileyhe mün‘akis oldukda, mütevekkilen ‘alallâh cem‘iyyetleri olan mahalle dâ‘iresinde mevcûd askeriyle hecme-endâz-ı cesâret ve cem‘iyyetlerini tefrîk ile kulûb-i hâşiyelerine ilkây-ı ru‘b u satvet edüp, bir mikdârı küş-te-i tîğ-i âteş-bâr ve kusûru firâr ve taşrada olan hevâdârlarına iltihâk eyledikleri ihbâr olundukda, üzerlerine asker ta‘yîn ve iki gün ‘ale'l-ittısâl âteş-i ceng ü cidâl işti‘âl bulup, bi'l-âhare oldukları mahalden dahi münhezim ve bir iki mahalde dahi ceng vukû‘uyla binây-ı iktidârları münhedim olduğundan gayri, fî-mâ ba‘d o makûle sâ‘î-yi bi'l-fesâd olanlara i‘ânet ü imdâd olunmamak üzere hâric ve dâhilde bulunanlar nezr-i girâna kat‘ ve memleket-i mezbûreden bu veçhile şûriş ü fitne fazl-ı hak ile def olundu.</span></p>
<p><span class="font14" style="font-weight:bold;">Nizâm-ı mülke </span><span class="font14">dâyir aralık aralık memâlik-i Pâdişâhî'ye evâmir-i şerîfe neşri mu‘tâd olduğundan, bu def‘a dahi âsâyiş-i ‘ibâd ve ‘umrân-ı bilâdı mûcib olur mukad-demâtı mutazammın etrâf u eknâfa ısdâr-ı evâmir ve neşr-i nevâhî ve zevâcir olundu.</span></p>
<p><a name="bookmark4095"></a><span class="font14" style="font-weight:bold;">Muharremu'l-harâmda </span><span class="font14">sunuf-i âsâkirin müstahek oldukları bir kıst mevâcib tes-lîm-i eyâdî-i erbâb-ı revâtib kılındı.</span></p>
<h2><a name="bookmark706"></a><span class="font14" style="font-weight:bold;"><a name="bookmark4096"></a>Fevt-şuden-i Ağa-yı Dârü's-sa„âde ve nefy-i İmâmeş ve sudûr-i emr-i „âlî berây-ı imtihân-ı etıbbâ</span></h2>
<p><a name="bookmark4097"></a><span class="font14">Bir zemândan berû Dârü's-sa‘âde ağaları'na İmâm ve nazar-ı iltifâtlarıyle nâyil-i merâm olan Altmışlı Müderrisi Girîdî İbrâhîm Efendi, hâlâ Dârü‘s-sa‘âde Ağası Beşîr Ağâ'nın sû‘-i mîzâcına vâkıf ve kendi tabîbi olan bir şahs-ı mechûlü'l-hâli mu‘arref olup, tahsîl-i ruhsat ‘akabinde mezbûru ihzâr ve bir şerbet tertîb ve isti‘mâl ‘akabinde ağa-yı müşârun ileyh intikâl ve civâr-ı rahmet-i Îzed-i zü'l-Celâl'e irtihâl eyledi. İmâm-ı merkûm tehdîd olundukda, tabîbi irâ‘e ile tebrie-i zimmet ve tabîb istintâk olundukda, verdiği şerbetin eczâsını deftere mübâderet ve bu hâl ile ikisinin dahi te‘dîb u gûşmâli lâzım-ı maslahat ‘add olunup, İmâm'ın medrese kaydı terkin u ilgâ ve tabîb-i mezkûr iclâ olunup, fîmâ ba‘d bilâ-imtihân etıbbâ feth-i dükkân etmemek üzere ısdâr-ı fermân ve hakîm-başılar huzûrunda mehâretleri ma‘lûm olanlar ibkâ ve yedlerine Ru‘ûs-i hümâyûn i‘tâ ve nâdân ü câhil olanların dükkânları tesmîr ve muntasıh<a name="footnote1565"></a><sup><a href="#bookmark4098">1565</a></sup><sup></sup> olmadıkları hâlde seyf-i siyâsetle i‘dâm ve tedmîr olunacağları beyânıyle, takdîm-i şart-ı enzâr </span><span class="font14" style="font-weight:bold;">[M1 311] </span><span class="font14">u tahzîr olundu.</span></p>
<h2><a name="bookmark707"></a><span class="font14" style="font-weight:bold;"><a name="bookmark4099"></a>Fevt-i İbrâhîm Paşa-zâde Genç Mehmed Paşa</span></h2>
<p><span class="font14">Müşârun ileyh Hüdâvendigâr-ı cennet-mekân Sultân Ahmed Hân hazretlerinin vezîr-i müstakilli olan İbrâhîm Paşa merhûmun semere-i fevâdı ve Gülşen-i emelinin serviser-âzâdı olup, o zaman-ı meserret-iktirânda rütbe-i refî‘a‘-i Vezâret'le ber-murâd ve dâmâd-ı Şehriyâr-ı vâlâ-nijâd olmuşidi. ‘İllet-i hâ‘ile-i sar‘a ibtilâsı hasebiyle, rûhânî vü cismânî tertîb olunan ‘ilâc ve devâ hazîneler ifnâ edüp, o derd-i cân-hırâşdan halâs ve o beliyye-i tâkat-fersâden melce‘ ve menâs bulamayup, pederi vefâtından sonra Beşiktaş'a karîb Yahya Efendi pîş-gâhında vâki‘ sâhil-hânede karâr ve bir kimse ile musâhabe ve mücaleseye kudreti olmayup kendi hâliyle imrâr-ı leyl ü nehâr eyler idi. Taraf-ı Devlet-i ‘aliyye'den ba‘zı mu‘temed kimse ta‘yîn ve pederi evkâfının nizâmıyle <a name="bookmark4100"></a>umûr-i lâzimesin tehvîn eyler idi. İş bu muharremü'l-harâmın yirminci günü<a name="footnote1566"></a><sup><a href="#bookmark4101">1566</a></sup><sup></sup> geşt-gîr-i ecel yedinde masru‘ ve mürg-i ruhu kafes-i tenden menzu‘ oldu.</span></p>
<h2><a name="bookmark708"></a><span class="font14" style="font-weight:bold;"><a name="bookmark4102"></a>Lâhika</span></h2>
<p><a name="bookmark4103"></a><span class="font14">Fazl-ı Hak ile Çeşmî-zâde<a name="footnote1567"></a><sup><a href="#bookmark4104">1567</a></sup><sup></sup> merhûmun dahi minvâl-i sâbık üzere vekâyi‘nâmesi kaleme alınup Mûsâ-zâdenin ve sâyirin bir iki cüzden ‘ibâret olan âsârları dahi, bâ-fazl-ı Hak hüsn-i sebk ü insicâm ile bu mecelleye mülhak kılındı. </span><span class="font14" style="font-style:italic;">Ve hâ ene eşre„u ile'l-maksûdi müstemidden mine'l-kâdiri'l-mabûd</span><span class="font10">3</span><span class="font14">.</span></p>
<h2><a name="bookmark709"></a><span class="font14" style="font-weight:bold;"><a name="bookmark4105"></a>Velâdet-i Hadîce Sultân</span></h2>
<p><a name="bookmark4106"></a><span class="font14">Muharremü'l-harâmın yedinci mübârek isneyn günü<a name="footnote1568"></a><sup><a href="#bookmark4107">1568</a></sup><sup></sup> sulb-i pâkîze-i hazret-i Şeh-riyârî'den bir duhter-i ferhunde ahter-i zîver âgûş-i şuhûd ve ârâyiş-i bahş-ı gehvâre-i vücûd olup, Hadîce Sultân ismiyle be-nâm ve mukaddem feyz-i tev‘emi bâ‘is-i sürûr-i enâm oldu. Üç gün top şenlikleriyle i‘lân-ı sürûr gûnâ gûn ve giceler ocağların âmâde eyledikleri eczâ-yı nâriyeden masnu‘ heyâkil-i garîbe temâşâsından hâsıl olan inşirâh-ı derûn havsala‘-i ta‘bîrden bîrûn oldu.</span></p>
<h2><a name="bookmark710"></a><span class="font14" style="font-weight:bold;"><a name="bookmark4108"></a>Zikr-i nizâm-ı Karadağ</span></h2>
<p><a name="bookmark4109"></a><span class="font14">Bosna hudûdunda vâki‘ Karadağ ehâlîsi re‘âyâ-yı devletden ma‘dûd ve sâyebân-ı emn ü emân-ı saltanat-ı seniyye üzerlerine dâyimâ memdûd iken, menâ‘at-ı mekân ve ba‘zı ruhbân ifsâdıyle ‘âric-i zirve-i tuğyân olduklarından gayri, bir şahs-ı tebehkâr ce-bel-i mezbûrde istikrâr ve o havâlîde bulunan ehl-i İslâm'ı dağlı i‘âneti ile ızrâr eylediğini Bosna Vâlîsi ve o taraf kazâların hükkâmı ve zâbıtânı iş‘âr etmişleridi. Şahs-ı mesfûru ve kendülerine ta‘lîm-i şerr u-şûr eden </span><span class="font14" style="font-weight:bold;">[M1 312] </span><span class="font14">râhib-i makhûru teslîm ve isti‘fâ-yı cerâyim-i sâlife ile kemâ fi'l-evvel cizye-i şer‘iyyelerini edâ etmedikleri sûret-de ber-mûceb-i fetvâ ricâli makhûr ve nisvân ve sıbyânı me‘sûr olacağı mukaddemce ifâde olunup, pend-pezîr olmadıkları ‘arz-ı pâye-i serîr-i Devlet-masîr kılındıkda, Bosna Vâlîsi Vezir Silahdâr Mehmed Paşa ve Rumeli Vâlîsi Vezir Mehmed Paşa eyâletleri dâhilinde olan Mîr-i mîrân ve erbâb-ı tımâr ve ze‘âmet ve sâyir harb ü darb askeriyle iki koldan üzerlerine me‘mûr kılındı.</span></p>
<p><span class="font14" style="font-weight:bold;">İhsân-ı Vezâret-i be-Mîrahûr-i evvel Halîl Ağa ve tevcîhât-ı sâyire</span></p>
<p><span class="font14">Mûmâ ileyhin tavr u hareketi pesen-dîde-i Şehriyâr-ı bende perver ve taşralarda hizmete yarâyacağı mekşûf-i zamîr-i enverleri olduğuna binâ‘en, mâh-ı saferu'l-hayrda rütbe-i vâlâ-yı Vezâret ihsânıyle, şânı terfi‘ ve Bozok ve Yânya sancâkları ilhâkıyle Hotîn muhâfazası ‘uhde-i kifayetine tevdi‘olundu. Münhal olan büyük Mîrahûrluk ile Çavuşbâşı bulunan el-Hâc Ahmed Ağâ mükerrem ve mansıb-ı mezkûr ile sâbıka Anadolu Muhâsebecisi ‘Atıf-zâde ‘Ömer Vahîd Efendi dil-şâd u hurrem oldu.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
</div><br clear="all">
<p><a name="bookmark4110"></a><span class="font14">Gurre-‘i rebî‘ulevvelde</span><span class="font10">1 </span><span class="font14">Anadolu Eyâleti, sâbıka Aydın Muhassılı Vezîr Silahdâr Hamza Paşa'ya ve Aydın Sancağı ilhâkıyle Bender Muhâfazası, selefi Vezîr el-Hâc Hüseyin Paşa'ya ve Kefe Eyâleti bâ-ibka-yı Vezâret Kal‘a‘-i cedîde muhâfazası şartıyle, Vezîr Süleymân Paşa'ya ve Musul Eyâleti, sâbıka Diyâbekir Vâlîsi Vezîr Hüseyin Pa-şa'ya ve Diyârbekir Eyâleti, ‘Abdu'l-celîl-zâde Vezîr<a name="footnote1569"></a><sup><a href="#bookmark4111">1569</a></sup><sup></sup> Mehmed Emîn Paşa'ya ve Kangırı Sancağı, sâbıka Kars Muhâfızı Vezîr ‘Abdî Paşa'ya ve Cidde Sancağı, Vezîr Râkım Mehmed Paşa'ya tevcîh olundu.</span></p>
<h2><a name="bookmark712"></a><span class="font14" style="font-weight:bold;text-decoration:underline;"><a name="bookmark4112"></a>Ta„yin-i asker be-muhâfaza-i Sugûr</span></h2>
<p><span class="font14">Leh Kralı mukaddemâ hâlikolup Leh cumhûru fırak-ı müte‘addideden mürekkeb olmağla, bir fırkası moskovluya ilticâ ve mürâca‘at ve Çâriçe'nin inzımâm-ı re’y ü ma‘rifetiyle kral nasbına mübaderet eyleyüp, tarafdârlar kral-ı cedîde münkad ve muta‘ ve muhâlifler gerden-pîç imtina’ </span><span class="font10">3 </span><span class="font14">olmuşlar idi. Moskov Çâriçesi zâhiren Lehlü'nün serbestlik şurûtunu vikaye ve bâtinen nasb-gerdes^ olan kralı himâye ve giderek ba‘zı ağrâzının husûlüne kesb-i dest-mâye zımnında vâfir süvârî ve piyâde ve sâyir levâzım-ı muhârebe ile müte‘ayyen cenerâllerinden birini Leh'e idhâl eylediği ser-hâdlerde kâyin vülât ü hükkâm taraflarından südde-i sa‘âdete ‘arz olunup Sugûr ve Tuhûm'da vâki‘ kılâ‘ ve hisânâtın muhâfaza </span><span class="font14" style="font-weight:bold;">[M1 313] </span><span class="font14">ve istihkâmı muvafık-ı hazm ü ihtiyât olduğuna binâ’en, Bender Muhâfızı Vezîr el-Hâc Hüseyin Paşa ve Hotîn Muhâfızı Vezir<a name="footnote1570"></a><sup><a href="#bookmark4113">1570</a></sup><sup></sup> es-Seyyid Halîl Paşa ve Özi Muhâfızı Vezîr Mustafa Paşa ma‘iyyetlerine ikişer bin nefer mîrî piyâde ve dört bin mikdârı yeniçeri ve cebeci ve topçu mühimmât-ı vâfiye ile ta‘yîn ve zikr olunan me‘âkıl tahsîl olunduğundan gayrî, beyne'd-Devleteyn vuku‘ bulan mükâtebebir megzây-ı<a name="footnote1571"></a><sup><a href="#bookmark4114">1571</a></sup><sup></sup>:</span></p>
<p><span class="font14">Fe inne'n nâre min ‘ûdeyni tüzkâ</span></p>
<p><span class="font14">Ve inne'l-harbe evvelühâ kelâmü<a name="footnote1572"></a><sup><a href="#bookmark4115">1572</a></sup><sup></sup> <a name="bookmark4116"></a>muhârebeye müncer olmak ihtimâliyle zehâyir ve beksimâd ve sâyir zâd ü zevâd ve ta‘mîr-i kanâtir ve tesviye-i me‘âbir bâbında etrâf ü eknâfa neşr-i evâmir kılındı.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
<p><span class="font9">6</span></p>
</div><br clear="all">
<h2><a name="bookmark713"></a><span class="font14" style="font-weight:bold;"><a name="bookmark4117"></a>Men„-i ihdâs-ı hammâm</span></h2>
<p><a name="bookmark4118"></a><span class="font14">Âsitâne-i sa‘âdet'de ve etrâfında vâki‘ mahallât hammâmları kadr-i kifâyeden dûn değil iken, teksir-i îrâd fikriyle ba‘zı tama‘kârân refte refte hammâm ihdâsıyle suların killetine ve hatabın nedretine ‘illet olmalarıyla, bundan böyle müceddeden hammâm binâ olunmayup, binâ olunursa bânîsi te‘dîb ve hammâmı tahrîb olunacağı bâbında, bilâd-ı erba‘a kadılarına ve Mi‘mâr Ağâya hitaben bâ-emr-i celilü'ş-şân ısdâr olundu.</span></p>
<h2><a name="bookmark714"></a><span class="font14" style="font-weight:bold;"><a name="bookmark4119"></a>Hânden-i mevlid-i şerîf ve ba„zı tevcîhât-ı „ilmiyye ve seyfiyye</span></h2>
<p><span class="font14">Şehr-i rebî‘ulevvelin on ikinci günü<a name="footnote1573"></a><sup><a href="#bookmark4120">1573</a></sup><sup></sup> de‘b-i dîrîn ve resm-i pîşîn üzere Pâdişâh-ı cemm-i câh Sultân Ahmed Câmi‘-i şerîfine ‘azîmet ve muntazır-ı kudûm-i Şâhâneleri olan bendegânı tahrîk âbrûy-i iltifâtlarıyle hâyiz-i rehîne-i meserret buyurup, mev-lidhânlar kudüm-nâme-i hazret-i Fahru'l-enbiyâyı negamât-ı dil-dûz ve isca‘-ı şevki efrûz ile kırâ‘et ve meşâyih-i ‘izâm dahi neşr-i revâyih-i va‘z u nasîhat ile âlâne-i kulûb-i hâss u ‘âmm ve o meclis-i akdesi miskiyyü'l-hıtâm eyleyüp, Şehriyâr-ı enâm debdebe-i ‘izz ü ihtişâmlarıyla Serây-ı hümâyûnlarına ‘atf-ı zimâm buyurdular.</span></p>
<p><span class="font14">Üsküdâr Kazâsı, sâbıka Hekîmbaşı Mehmed ‘Arif Efendi'ye ve Kuds-i şerîf Kazâsı Kahveci-zâde es-Seyyid Ahmed Efendi'ye, Mekke-i mükerreme Kazâsı Hayâtî-zâde Mehmed Sa‘îd Efendi'ye, Medîne-i münevvere Kazâsı, Hafîd Mehmed Efendi'ye tevcîh ü ihsân ve yedlerine başka başka i‘tâ-yı emr-i celili'ş-şân kılındı. Anadolu Ka-dı‘askeri Mehmed Sâlih Efendi-zâde Mehmed Emîn Efendi'nin müddet-i sadâreti on dört mâha resîde ve bu cihetle bisât-ı mansıbı pîçîde kılınup Sadâret-i Anadolu ile ‘Abdullah Efendi-zâde Mehmed Es‘ad Efendi'nin rûy-i emeli handîde kılındı.</span></p>
<p><a name="bookmark715"></a><span class="font14">Mâh-ı merkümun on yedinci günü<a name="footnote1574"></a><sup><a href="#bookmark4121">1574</a></sup><sup></sup> askerî tâyifesinin bir kıst mevâcibleri ihrâc ve kabzına me‘mûrlara </span><span class="font14" style="font-weight:bold;">[M1 314] </span><span class="font14">i‘tâ ve râtibe-hârân-ı Devlet-i ebed bünyân bu cihetle, terfîh ü iğnâ olundu.</span></p>
<h2><a name="bookmark4122"></a><span class="font14" style="font-weight:bold;"><a name="bookmark4123"></a>„Azl-i Sadrıa„zam Muhsin-zâde Mehmed Paşa ve nasb-ı Silahdâr Hamza Paşa</span></h2>
<p><span class="font14">Müşârun ileyh Şumnu meştâsında bir münâsebetle sebeb-i ‘azlini bu Fakîr'e takrîr ve bî-kem [ü] kâst ve sahîh u râst olarak işbu mecelleye me‘âl-i takrîri tastîr olundu. “Moskovlu'nun Leh memleketine duhûlleri Şehriyâr-ı ‘âkibet-i bîn ve Pâdişâh-ı İsken-der-temkîne bâ‘is-i teşvîşve etrâf dahi ba‘zı mugalata ile sebeb-i tevhîş^ olduklarına binâ’en, defaten sefer kapularını açmak ve mechûlu'l-‘âkıbe ve hatar^ muhtemel fitne-i nâyime-i harbi uyandırmak mukaddimâtını temhîdetdikce, askerin metrûkiyyeti ve ser-hadlerin zehâyir ve mühimmâtdan huluvvu hasebiyle, ser-rişte-i mükâleme vü muhâbe-reyi tatvîl ve refte refte levâzım-ı harbi tekmîl etdikden sonra kuvvetlice bulunup, zarûret ilcâ<a name="footnote1575"></a><sup><a href="#bookmark4124">1575</a></sup><sup></sup> eder ise, o zemân muhâbereye mübâşeret olunmak lâzımdır; zirâ serhadle-rin hâli benim ma‘lûmum ve Ordu-yi hümâyûn Tuna'ya varmadan a‘dâ o taraflara hücûm edüp, serhadlerde müdâfa‘aya vâfî asker olmayup, bir bâdire zuhûru meczûm-dur” demişdim. “Kelâm-ı sadıkaneme havâle-i sem‘-i i‘tibâr olunmayup, kazâ vü kader dahi ihdâs-ı efâ‘îl-i ‘acîbe ve tertîb-i esbâb-ı garîbe eyleyüp, ‘azlimizden sonra feth-i bâb-ı hısâm ve ilâ hâze'l-ân i‘mâl-i rimâh ü hisâm olunmakdadır” dedikde, Mos-kovlu'nun memâlik-i Devlet-i ‘aliyye'ye sû-i kasdı ve Leh ve Tâtâristân dağdağasını defa elli seneden berü tedârükü beyne'd-düvel şâyi‘ ve Petro dedikleri gebr-i hâlikin vasiyyet-nâmesinde bu mukaddimât münderic olduğu emr-i vâki‘ iken, Moskovlu has-mına vakit kazandırmak ve askerine nizam verüp, davrandırmak müstahî^ görülür” dediğimde, fi'l-vâki‘ benim dahi bu keyfiyyet tahkıkatımdandır, ancak düşmen fesh-i sulh mâddesini devlete isnâdiçün tedrîci_ maslahatına revâc vereceği ve ekalli^bu mâdde bir sene süreceği ve bir senede Devlet-i ‘aliyye serhadlere müstevli asker ta‘yin ve mü-himmât ve zehâyir teşhîn edüp, Ordu-yi hümâyûn varıncaya dek serhadlü düşmen ile cenge müsta‘id bulunurlar idi” deyü, te‘essüf-günân mâ-cerâyı beyân eyledi.</span></p>
<p><span class="font14">Biz yine sadede gelelim. Şehr-i rebî‘ulevvelin yirmi üçüncü günü<a name="footnote1576"></a><sup><a href="#bookmark4125">1576</a></sup><sup></sup> müşârun ileyh devir kürkü teşekküriyçün fetvâ-penâh </span><span class="font14" style="font-weight:bold;">[M1 315] </span><span class="font14">cenâblaryle Serây-ı hümayûn'a ‘azîmetlerinde Silahdâr Ağa gelüp emâneti istirdâd ve bir hilâline vaz‘-ı yed olunma-yup, Bozcaada'ya fekat ib‘âd olundu.</span></p>
<p><a name="bookmark4126"></a><span class="font14">Anadolu Vâlîsi Vezîr Hamza Paşa'nın isti‘dâd ü liyâkati ‘an-asl ma‘lûm-i hümâyûn olduğundan, Vekâlet-i kübrâ ile ibcâl ve da‘veti mutazammın hatt-ı şerîf ile Silahdâr Ağa Kütahya cânibine irsâl olunup, Âsitâne'ye gelinceye dek Tevkı‘î Vezîr Mehmed Emîn Paşa'ya Kayim-makamlık tevcîhi, Sadâreti'ne berâ‘atü'l-istihlâl oldu.</span></p>
<h2><a name="bookmark716"></a><span class="font14" style="font-weight:bold;"><a name="bookmark4127"></a>Vefât-ı Re’îsü'l-etıbbâ Kâtib-zâde Mehmed Refî„ Efendi</span></h2>
<p><span class="font14">Sâbıka Rumeli Kadı‘askeri ve hâlâ Re‘îsü'l-etıbbâ Kâtib-zâde Mehmed Refi‘ Efendi, halka tertib-i ‘ilac ederken sû-i mîzâcına devâ bulamayup, ‘illet-i pîrî ile süvâr gerdûne-i hammâm ve matiyye-rân-ı şifâ-hâne-i dârü's-selâm oldu. Etıbbâ‘-i hâssadan ve Süleymâniyye müderrislerinden Mehmed Emîn Efendi hazâkatle şöhret-nümâ olduğundan, Riyâset-i etıbbâ mûmâ ileyhe sezâ görüldü.</span></p>
<h2><a name="bookmark717"></a><span class="font14" style="font-weight:bold;"><a name="bookmark4128"></a>İtâ„at-ı Salomon Hâkim-i sâbık-ı Gürcistân</span></h2>
<p><a name="bookmark4129"></a><span class="font14"><a name="bookmark4130"></a>Memâlik-i Gürcistân'da vâki‘ ba‘zı kıla‘ harâbe-müşrif olup, ta‘mîri vü termîmi içün Çıldır Vâlîsi, Kethudâsını ve müte‘ayyinân-ı memleketden ba‘zı kimseleri o tarafa ta‘yîn etmişidi. Me‘mûrlar Bağdâdcık Kal‘ası'na vardıklarında, mukaddemâ girîve-gerd-i vâdi-yi nifâk ve alem-efrâz-ı meydân-ı ‘isyân ü şikak olan Salomon merkumların yanına gelüp, eban ‘an-ceddin Devlet-i ‘aliyye'nin bendesi ve kerem ü ‘inâyetinin şermen-desi olup, hakkında isnâd olunan töhmet Çıldır Vâlîsi maktül Vezîr Ahmed Paşa'nın nefsâniyyet ü si‘âyetinden neş‘et eylediğini ifâde ile kemâ-kân Hükûmet-i Gürcistân ile mazhar-ı lutf u ihsân olmasını recâ ve eslâfı gününde cârî olduğu vech üzere bey‘ u şirây-ı üserâya mâni‘ olmayup herhâlde tahsîl-i rızâ eyeleyeceğini beyân ve inhâ ve Gürcistân re‘âyâsını idlâl ve efrenc-i âyînine idhâl kasd eden Katalkuz nâm râhib mem-leketden tard ve diyâr-ı ba‘îdeye nefy olunup, Suyer&lt;e&gt; («</span><span class="font14" style="font-style:italic;">y^)</span><span class="font14"> Kal‘ası hedm ve yâhûd Devlet-i ‘aliyye tarafından muhâfaza olunmak ve yâhûd kendüye zabt etdirmek ve ih-tilâl-i memleket hasebiyle re‘âyâ istîfây-ı dîne kudret-yâb olamayup, mürâbaha talebiyle dâyinler tarafından iz‘âc olunmamak şurûtunu temhîd ve berât </span><span class="font14" style="font-weight:bold;">[M1 316] </span><span class="font14">‘ubûdiyyetini tecdîd eylediğini me‘mûrlar<a name="footnote1577"></a><sup><a href="#bookmark4131">1577</a></sup><sup></sup> vezîr-i müşârun ileyhe iş‘âr ve ol dahi cümle ile bu mâd-deyi meşveret edüp, istisvâb-ı kelân-terân-ı memleket ile keyfiyyet Der-i devlet'e ‘arz u işâret olundukda, Suyer Kal‘ası hedm ve râhib-i mesfûr Hısn-ı keyf Kal‘ası'nda habs ve sâyir mes‘ûlâtına müsâ‘ade ile kemâ-kân hâkim-i Gürcistân nasb olunup, yedine berât-ı ‘âlişân ihsân olundu.</span></p>
<h2><a name="bookmark718"></a><span class="font14" style="font-weight:bold;"><a name="bookmark4132"></a>Kudûm-i Sadr-ı „âlî be-Âsitâne-i sa„âdet</span></h2>
<p><span class="font14">Müjde-i Sadâret-i ‘uzmâ, Anadolu Vâlîsi Vezîr Silâhdâr Hamza Paşa'ya resâ ol-dukda, yerinden hareket ve kat‘-ı menâzil ile mâh-ı cumâde'ûlânın onuncu hamîs günü<a name="footnote1578"></a><sup><a href="#bookmark4133">1578</a></sup><sup> </sup>Üsküdâr'da vâki‘ Mehmed Paşa Kasrı'na vürûd eyleyeceği ma‘lûm-i erkân-ı devlet olup, huzûrları mu‘tâd olan zevât vâhiden b‘ade vâhidin mülâkat ve ta‘âm ‘akabinde taraf-ı hümâyûndan keşîde kılınân esb-i dilkeş hirâma-pây-endâz-ı tevkır u ihtirâm olup, Şey-hulislâm Efendi ile bi'l-murâfaka Huzûr-i hümâyûn'a duhûl ve ruhsat-yâb-ı kıyâm u müsûl olup, hil‘at-i hâssu'l-hâss-ı Sadâretle menkib-i istîhâli müzeyyen ve Vekâlet-i kübrâ şerefi ile mu‘anven olup, Bâb-ı ‘âlî'ye vârid ve ‘Arz odası'nda Sadr-ı devlet'e sâ‘id oldukda Sâyib'in:</span></p>
<p><span class="font14">Hıfz-i devlet der-perîşân kerden sîm ü zer-est</span></p>
<p><span class="font14">Medd-i ihsân rişte-i şîrâze-i în defter-est<a name="footnote1579"></a><sup><a href="#bookmark4134">1579</a></sup><sup></sup></span></p>
<p><a name="bookmark4135"></a><span class="font14">beytini âverde-i zebân ve neşr-i zer ile ma‘nâsını ifâde vü beyân eyledi.</span></p>
<h2><a name="bookmark719"></a><span class="font14" style="font-weight:bold;"><a name="bookmark4136"></a>„Azl-i Re’îsülküttâb</span></h2>
<p><a name="bookmark4137"></a><span class="font14">Bir müddetden berü hidmet-i Riyâset'de olan Yenişehirli ‘Osmân Efendi, Sadr-ı sâbıkın pederine Dîvân Kâtibi olmak cihetiyle, Sadâreti'nde ‘ubûdiyyet-i mevrûsesini<a name="footnote1580"></a><sup><a href="#bookmark4138">1580</a></sup><sup> </sup>tecdîd ve râbıta‘-i ihtisâsını teşdîd ve ‘ale'l-husûs sefer husûsunda re‘yine tâbi‘ mutlak-ı vâhid hümânın mütâla‘ası âhara evfak olduğundan, Riyâset'de vücûdu der-dest olan maslahata muhâlif görülüp, fi'l-hâl ‘azl ve Tersâne Emîni Recâ‘i Efendi mesned-i Riyâset'e nakl olundu.</span></p>
<h2><a name="bookmark720"></a><span class="font14" style="font-weight:bold;"><a name="bookmark4139"></a>Ba„zı tevcîhât</span></h2>
<p><a name="bookmark4140"></a><span class="font14">Edirne Kazâsı, Yûsûf-zâde Ahmed Efendi'ye; Mısr-ı Kahire Kazâsı, ‘Arab-zâde Mehmed Sâdık Efendi'ye; Yenişehir-i Fener Kazâsı, Re‘îs-zâde ‘Âşir Efendi'ye tevcîh olundu. Anadolu Eyâleti, Hânya muhâfazasında olan Zâreli-zâde Vezîr Feyzullah Pa-şa'ya ve Adana ve Mar‘aş eyâletleri Vezîr ‘Ali Paşa'ya tevcîh olundu.</span></p>
<h2><a name="bookmark721"></a><span class="font14" style="font-weight:bold;"><a name="bookmark4141"></a>„Akd-i encümen-i meşveret berây-ı sefer der-Huzûr-i hümâyûn</span></h2>
<p><span class="font14">Mâdde-i mezkûre mu‘zamât-ı vekayi‘-i devletden olup sûret-i meclis </span><span class="font14" style="font-weight:bold;">[M1 317] </span><span class="font14">‘aynî ile bu mahalle kayd olundu. Devlet-i ‘aliyye-i ebediyyü'l-istikrâr ile Rusya Devleti beyninde mün‘akid olan musâlaha şurûtuna, taraf-ı Devlet-i ‘aliyye'den ri‘âyet ve hıfz u vikayetine ihtimâm ü dikkat olunurken, mukaddemâ beyân olunduğu üzere Moskov Devleti tarafından Leh cumhûruna nasb olunan krala cumhûr-i mezkûrdan taraf-ı hılâf-da bulunan fırkaları teba‘iyyet ü itâ‘at etdirmekiyçün, Lehlü tâ’ifesinin hıfz-ı nizâmı behânesiyle, mugayir-i şurût-i ‘ahd-nâme Leh Memleketi'ne top ve cebehâne ile ‘asâkir-i vâfire sevk ü tesyîr edüp, şurût-i serbestiyyet Leh'i cebren ve kerhen ilgâ ve kendi istediği gibi nizâm-ı cedîd ihtirâ‘ıyla ‘inâd ü muhâlefet üzere olanları katl ü i‘dâm ve emvâl ü eşyâlarını yağmâ vü gâret misüllü gûnâ gûn fezâhata cesâret eylediğinden gayri, Mos-kov tâ‘ifesinin bu hareketlerinden maksûd-i aslîsi, Leh Memleketi'ni ber âverde-i kabza-i tasarruf ve Lehlü tâ’ifesin kendüye teba‘iyyet etdirdikden sonra, memâlik-i İslâmiy-ye'ye dahi sû‘-i kasd etmek fikr-i fâsidinde olduğu âşikâr olmağla, Leh Memleketi'nden askerini ihrâc etmekiyçün kirâren ve mirâren kendüye tenbîh ü te‘kîd olunmuşiken<a name="footnote1581"></a><sup><a href="#bookmark4142">1581</a></sup><sup></sup>, ‘adem-i kabûlde ısrâr ve bundan mâ‘adâ Leh cûmhûrundan ba‘zıları ‘ırz u cânını tahlîs zımnında, Devlet-i ‘aliyye hudûduna firâr eylediklerinde, ta‘kıb ederek hudûd-i İslâmiyye'ye gelmeleriyle, hudûdda olan re‘âyâ ve muhâfazaya me‘mûr asker müte-vahhiş olup, ol veçhile ihtilâl-i memlekete bâ‘is ve ‘ale</span><span class="font14" style="text-decoration:underline;">'l-hu</span><span class="font14">sûs şehâmetlü celâdetlü Hân-ı ‘âlişân hazretlerinin hâss-ı mahsûslarından olan BalCnâm mahalle cebehâne ve top ve tüfeng ve sâyir edevât-ı harb ü ceng ile gelüp, ehl-i İslâm üzerlerine hücûm ve <a name="bookmark4143"></a>muhârebe vü mukatele edüp, ehl-i İslâm'dan niçe kimesneleri şehîd ve mahall-i merkumu ihrâk ve tahrîb edüp, bunlara mümâsil niçe niçe hılâf-ı şurût-i ‘ahid-nâme-i hümâyûn nakz-ı ‘ahdi mûcib harekâta tasaddî eyledikleri, huzûr-i fâ‘izü'n-nûr-i hümâyûnda bi'l-cümle vüzerâ‘-i ‘izâm ve ‘ulemâ‘-i fihâm ve yeniçeri ve cebeci ve topçu ve sipâh ve silahdâr ağaları ve sâ‘ir zâbıtân-ı asker ve ricâl-i Devlet-i ‘aliyye ile müzâkere vü müşâvere olundukda, Moskov tâ‘ifesinin bu makule hareketi, sarâhaten nakz-i ‘ahdi mûcib olmağla, şerr u şûrundan bilâd ü ‘ibâd te‘mîn olunmağiyçün üzerine sefer olunmak emr-i meşru‘ olduğuna ‘ulemâ‘-i a‘lâm bi'l-ittifâk cevâb verüp, lâkin sâhib-i devlet </span><span class="font14" style="font-weight:bold;">[M1 318] </span><span class="font14">hazretleri mesned-i Sadâret'i henüz teşrîf etmiş bulunmalarıyla, huzûr-i ‘âlîlerine Moskov Kapu Kethudâsı'nı ihzâr ve Moskov askerinin Leh Memleke-ti'ne duhûl ve hudûd-i İslâmiyye'ye bu makule cesâretleri ehl-i İslâm'ın ‘adem-i emn ü râhatlarını mûcib olmağla, fîmâ ba‘d Leh cumhûruna kral intihâbı ve mezheb nizâ‘ı ve âhar behâne ile sevk u tesyîr eylediği askeri, Leh Memleketi içinden bi'l-külliyye ihrâc ve Lehlü'nün memleketlerine ve umûruna bir dürlü ta‘arruz etmeyüp, Lehlü kemâ fi'l-evvel serbestiyyetleri üzere kalması ve mukaddemâ verilen ‘ahid-nâme-i hümâyûn mûcebince beynehümâda mün‘akid sulh u salâhın şurûtuna bi-temâmihâ ri‘âyet etmek üzere ta‘ahhüd edüp, ve bu vechile müttefikleri bulunan Danimarka ve Prusya ve İngiltere ve İsveç devletleri tekeffül ve tasdiknâme verirlerse fe-bihâ ve illâ nakz-ı ‘ahd Rus-yalu tarafından zuhûr etmekle, ber-muktezâ-yı şer‘-i şerîf üzerlerine sefer-i hümâyûn vuku‘ı musammem ve muhakkak olduğunu ifâde etmek üzere karâr verildi.</span></p>
<h2><a name="bookmark722"></a><span class="font14" style="font-weight:bold;"><a name="bookmark4144"></a>İhzâr-ı Kethudây-ı bâb-ı Moskov be-huzûr-i Âsafî ve istintâk ve habs-ı vey der-Yedikulle</span></h2>
<p><span class="font14">Ânifen beyân olunduğu üzere Rusya Devleti'nin Âsitâne-i sa‘âdetde mukim olan Kapu Kethudâsı huzur-i Âsafî'ye ihzâr ve bâlâda mestur-i fermân-ı hümâyûn buyurulan husûslar gereği gibi kendüye ifâde ü tefhîm ve istintâk olundukda: —Benim murahhaslığım mahdûddur bu mâddelere murahhas değilim. Devlet-i ‘aliyye tarafından iki ay kadar zemân mehil verirlerse devletim tarafına tahrîr ederim ne gûne cevâb gelürse hâki-pâyinize ifâde ederim. Sefer husûsunda sultânım ademdir” deyü cevâb ve mukaddemâ verdiği takrîr kâğıdlarında: —Leh Memleketi'ne tesyîr olunan Moskov askeri yedi bin mikdârıdır” deyü tahrîr etmişiken, hâlâ yirmi yedi binden mütecâviz olduğunu ve Balta <a name="bookmark4145"></a>te‘âlâ ‘aleyhi ve selem sâyesinde Vekîl-i mutlak-ı kavîyyü'l-himem hazretleriyle ma‘an vüzerây-ı<a name="footnote1582"></a><sup><a href="#bookmark4146">1582</a></sup><sup></sup> ‘izâm ve mîr-i mîrân-ı kirâm ve Dergâh-ı ‘âlî gedüklü zu‘amâsı ve erbâb-ı tîmâr ve sâyir tavâyif-i asâkir-i zafer-te‘sîr bi-‘inâyeti'llâhi'l-Meliki'l-Kadîr sefer-i hümâyûn-i nusret-makrûna ‘azîmet etmek bâbında, fâtiha-i şerîfe kırâ’etiyle du‘â vü senâ olundu.</span></p>
<h2><a name="bookmark723"></a><span class="font14" style="font-weight:bold;"><a name="bookmark4147"></a>„Azl-i Maksûd Girây Hân</span></h2>
<p><a name="bookmark4148"></a><span class="font14">Müşârun ileyhin tavr u hareketinden rehâvet ü futûr istidlâl ve sefere el vermiye-ceği muktezây-ı karîne-i hâl olduğuna binâ‘en, ‘azl ve Fındıklı'da vâki‘ çiftliğine irsâl olundu. Bergos Kasabası'nda mukîm olan Kırım Girây Hân ‘an-asl ma‘reke-ârâ ve arbede cû ve talebkâr-ı sît-i bülend ve nâm-nigû olmağla Âsitâne-i sa‘âdet'e da‘vet ve Dâvud Paşa'da yemeklik tertîbi ile ihzâr-ı levâzım-ı ziyâfet ve Sadrıa‘zam ile hem-‘inân-ı mürâfakat olarak Bâb-ı ‘âlî'ye ve celse-i hafîfeden sonra Süleymâniyye kurbunda ferş olunan Mollacık-zâde konağına ‘azîmet eyledi. Cumâdelâhırenin yedinci günü<a name="footnote1583"></a><sup><a href="#bookmark4149">1583</a></sup><sup> </sup>müşârun ileyhimâ ‘atebe-i felek-mertebe-i Şâhâne'ye rû-mâl ve sefere dâyir ba‘zı kîl ü kalden sonra Hân-ı ‘âlîşân'ın bir kıt‘a sar-gûc ile ser-i iftihârı ve bir kabza mücevher hançer ve incûli tirkeş ile meyân-bendi tezyîn ve bir sevb-i semmûr ve bir donanmış at ile kadr u rif‘ati hemser-pervîn kılındı.</span></p>
<h2><a name="bookmark724"></a><span class="font14" style="font-weight:bold;"><a name="bookmark4150"></a>„Azl-i Sadrıa„zam Hamza Paşa ve nasb-ı Tevkî„i Mehmed Emîn Paşa</span></h2>
<p><span class="font14">Müşârun ileyh Enderûn-i hümâyûn'da vakt-i girân-mâyesini tehzîb-i ahlâk ve is-tikmâl-i nefs tarafına habs ve ba‘zı efâzılın cezve-i ‘ilminden şu‘le-i ma‘lûmat kabs edüp, ‘akl ü rüşdüne gayet ve fehm ü zekâsına nihâyet olmadığı bi't-tecribe ma‘lûm-i Şehriyâr-ı felâtûn-fitnat olduğundan, Silahdârlık ile kadrini ‘âlî ve bir müddetden sonra câh-ı Vezâret'le ba‘zı eyâlata Vâlî etmişidi. Mutasarrıf olduğu memâlikde cevdet-i karîha ve fikret-i sahîha ile idâre-i umûr ve fukarâ vü zu‘afâyı du‘âsına mecbûr etmişi-ken, Mısr-ı Kahire'de mütegallibe-i ümerânın kasd-i i‘dâm ile üzerine hücûmları dimâğına ihtilâl ve kuvve-i müdrikesine şiken-i zevâl verüp, dâyiresinde bulunan </span><span class="font14" style="font-weight:bold;">[M1 320] </span><span class="font14">ba‘zı ehl-i ‘ukûl, vâki‘ olan umûr-i cüz’iyye ve külliyyesini ru’yet ve halini ihfâ ve bu sırr-ı mübhemi kimseye ifşâ etmezler idi. Hâl-i evveline nazaran herkes Sadâreti'ne arzû-mend ve giderek o rütbe-i celîle ile kadri bülend olup, ba‘de's-Sadâre vaz‘ u tavrına bakıldıkda, siyâset-i mülkiyyeden bî-haber ve idâre-i umûrdan ‘âciz ve muztarr ve bâ-husûs sefer gayilesi şu‘ûruna bi'l-külliyye îras-ı halel ve der-mânde-i fikr u ‘amel etmekle, vaktiyle çâresine bakılmak ve bir Vezîr-i sütûde-tedbîrin bu hatb-ı cesîm ‘uhdesine havâle ve tefvîz olunmak lâzım geldiğinden, cumâdelâhırenin sekinci günü<a name="footnote1584"></a><sup><a href="#bookmark4151">1584</a></sup><sup> </sup>mühr-i hümâyûn yedinden nez‘ ve bilâ-musâdereten Hanya mansıbına def‘ olunup,</span></p>
<p><a name="bookmark4152"></a><span class="font14">TevkTî Vezîr Mehmed Emîn Paşa huzûr-i hümâyûn'a da‘vet ve dûş-i istihkakına ilbâs-ı ferve-i Sadâret kılınup, umur-i külliyye ve cüz‘iyye-i Devlet müfevvaz-ı ‘uhde-i kifâyeti ve zimâm-ı nakz ve ibrâm-ı hutûb-i Saltanat müsellem-i dest-i emâneti kılındı. Münhal olan Nişâncılık Re‘îs-i esbak ‘Abdullah Efendi'ye tevcîh olundu.</span></p>
<h2><a name="bookmark725"></a><span class="font14" style="font-weight:bold;"><a name="bookmark4153"></a>Fevt-i Şeyhülislâm Veliyyüddîn Efendi ve Müftiyyü'l-enâm şüden-i Pîrî-zâde „Osmân Efendi</span></h2>
<p><a name="bookmark4154"></a><span class="font14">Müşârun ileyh pîr-i fânî ve bâliğ-i nisâb-ı zindegânî olup, bu def‘a vücûduna târî olan maraz u sekam, ‘ilâve-i derd-i şeyhûhat ü herem olup, cumâdelâhırenin üçüncü salı günü<sup>1</sup> kazây-ı bî-intihây-ı âhirete ref‘-i ‘alem ve minassa-i gurfe-i Cennet-i a‘lâya vaz‘-ı kadem eyledi. Ferdâsı Sadrıa‘zam ve sudûr-i ‘ulemâ, Koca Mustafa Paşa Câmi‘i'nde nemâzlarını edâ ve Kasaba-i Hazret-i Hâlid hâricinde Otakçılar kurbunda Murâd Efendi Zâviyesi'nde o ‘akıle-i dâru'l-hizâne-i kemâli a‘yun-i ağyârdan ihfâ eylediler. Üç def‘a Rumeli Sadâreti'ne ziynet veren Re‘îsü'l-‘ulemâ Pîrî-zâde Osmân Efendi, ma‘iyyet-i cenâb-ı Sadâret-penâhî ile rû-mâl-i ‘atebe-i Şehinşâhî olup, hil‘at-i beyzây-ı Meşîhat ile hâyiz-i rehîne-i sürûr-i nâ-mütenâhî oldu.</span></p>
<h2><a name="bookmark726"></a><span class="font14" style="font-weight:bold;"><a name="bookmark4155"></a>Terceme</span></h2>
<p><span class="font14">Müşârun ileyh Silivri-kapusu dâhilinde Yaylâk semtinde sâkin Solak-başı el-Hâc Mustafa Ağa'nın semere-i fu‘âdı ve reyhân-ı rey‘ân-gülistân-ı murâdı olup, terbiye-i feyz-i kadr ile mümeyyiz meyân-ı huşk u ter oldukda, pederlerinin binâ-kerdesi olan Medrese îbtidâ[‘-i] Hâric'le Ebe-zâde ‘Abdullah Efendi Meşîhati'nde bunlara müyesser olumuşidi. Bir müddetden sonra Müfettiş-i Haremeyn ve nesak-sâz-ı Evkaf-ı Buk‘ateyn-i mübâreketeyn olup, devre-i mu‘tâdesin </span><span class="font14" style="font-weight:bold;">[M1 321] </span><span class="font14">ikmâl ile Halebü'ş-şehbâya Hâkim ve hengâm-ı fetretde zûr-bâzû-yi ser-keşân ile mansıbı alınıp, dört mâh mürûrunda Galata Kazâsı'yla hadşe-i derûndan sâlim olmuşidi. Bundan sonra Mısr-ı Kahire mansıbı ile be-kâm ve Medîne-i münevvere Kazâsı'na neyl ile zâ’ir-i<sup>2</sup> Ravza-i Seyyidü'l-enâm ve ruhsây-ı ‘atebe-i Beytü'l-Harâm olup, ba‘dehû îstanbul Pâyesi'yle vâye-dâr ve altmış dokuz şa‘bânında<a name="footnote1585"></a><sup><a href="#bookmark4156">1585</a></sup><sup></sup> Sadâret-i Anadolu ile kâm-kâr ve<a name="footnote1586"></a><sup><a href="#bookmark4157">1586</a></sup><sup></sup> yetmiş birde<a name="footnote1587"></a><sup><a href="#bookmark4158">1587</a></sup><sup> </sup>Rumeli Sadâreti'yle tatyîb ve altı mâhdan sonra Mağnisa'ya tagrîb olunmuşidi. Bir seneden sonra vâreste-i kayd-ı gurbet ve vâsıl-ı Âsitâne-i sa‘âdet olup, yetmiş üçde<a name="footnote1588"></a><sup><a href="#bookmark4159">1588</a></sup><sup></sup> Çelebi-zâde vefât ve ‘azm-i dâr-ı mükâfât eyledikde, târîh-i nasbları olan </span><span class="font14" style="font-weight:bold;">fazl-ı Rabbânî </span><span class="font14">ile nâyil-i dest-mâye-i kâm-rânî ve Cumâdelâhıre selhınde Şeyhulislâm ve kürre-güşây-ı mu‘dilât-ı umûr-i hâss u ‘âmm oldular. Halîl Resâ Efendi'nin nazmen:</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
<p><span class="font9">6</span></p>
</div><br clear="all">
<p><span class="font14">—Ola dâyim Veliyyü'd-dîn Efendi Sadr-ı Fetvâda” </span><span class="font4">Gjlyj ;-&lt;^ ^xîl ^Jl Jj ^li dji</span><span class="font14">)</span></p>
<p><span class="font14">ve Müstakım-zâde'nin neşren;</span></p>
<p><span class="font14">Hoş-nüvîs-i ‘ulemâ</span></p>
<p><a name="bookmark4160"></a><span class="font14">meşîhatlerine târîh vâki‘ olmuşdur. Balâda tafsîl olunduğu vech üzere teveccüh-i Meşîhat hılâlinde haste bulunup, ferve-i beyzâ hânelerine irsâl olunmak zemânlarında vukû‘ bulan keyfiyyâtdandır<a name="footnote1589"></a><sup><a href="#bookmark4161">1589</a></sup><sup></sup>. Yetmiş beşde<a name="footnote1590"></a><sup><a href="#bookmark4162">1590</a></sup><sup></sup> mesnedinden infisâl ile mümtehan ve nâ‘î-yi ‘ani'l-vatan olmuşidi. Bir müddetden sonra Âsitâne-i sa‘âdet'e ‘avdet ve evkatını vakf-ı tâ‘at-ı cenâb-ı Ahadiyyet eyleyüp, seksen zilka‘desinde<a name="footnote1591"></a><sup><a href="#bookmark4163">1591</a></sup><sup></sup> mükerreren Şeyhuislâm, yetmiş iki cumâdelâhıresinde<a name="footnote1592"></a><sup><a href="#bookmark4164">1592</a></sup><sup></sup> ‘âzim-i semt-i dâru's-selâm oldu. Müşârun ileyhin çîre-desti himmetiyle nüvişte olan kıta‘ât-ı ta‘lîk<a name="footnote1593"></a><sup><a href="#bookmark4165">1593</a></sup><sup></sup>, müsellem-i erbâb-ı tedkık olup, şîve-i hattına îrâniyân dil-dâde ve cevdet-i kalemine hoş-nüvîsân-ı rûzgâr-ı ‘âşık-ı üftâde olup, kâşâne ve kusûr-i şâhâne eser-hâme-i Behzâd-nümâyişleriyle hem-nakş-ı nigâr-hâne-i çîn ve sevâd-ı midâd-gülün mûşikâfları veseme-i âb-rûy-i hûr-i ‘în olup, Sultân Bâyezîd Câmi‘i dâhilinde bir kitabhâne-i bedî‘u'l-inşâ binâ ve derûnuna nefâyis-i kütüb imlâ ve bâliğan mâ belağ vakfını tertîb ile ihrâz-ı dest-mâye-i senâ edüp, ekser mahallerde bulunmayan kütüb-i nâdire, o kitabhânede mevcûd ve izdihâm-ı talebe ile dâyimâ istifâde-i ‘ulûm olunduğu meşhûd olup, hâric-i sûrda zât-ı mu‘allâ-sıfâtlarına mesned olan çeş-me-sâr nüzhet-gâh-ı sıgar u kibârdır. Mahdûm-i me‘âlî lüzûmları hâlâ Re‘îsü'l-‘ulemâ Mehmed Emîn Efendi cenâbları, birkaç seneden berü kütüb-i girân-behâ iştirâ </span><span class="font14" style="font-weight:bold;">[M1 322] </span><span class="font14">ve pederleri merhûmun kitabhânesine vaz‘ ile hakk-ı bünüvveti icrâ etdiklerinden fazla talebe ve sâyirin su‘âl edüp, kitabhânede bulunmayan kitâbları ilâ yevminâ hâzâ yâ ‘aynen veyâ tahrîren tedârük ü izâfe eyledikleri meşhûr u mütevâtirdir.</span></p>
<h2><a name="bookmark727"></a><span class="font14" style="font-weight:bold;"><a name="bookmark4166"></a>Vukû„ât-ı müteferrika</span></h2>
<p><span class="font14">Defterdâr-ı Şıkk-ı Evvel Sârim Efendi'nin seyf-i lisânıyle erbâb-ı mesâlih, mecrûh ve her ne kadar tahsîlât-ı mîrîde sa‘yi zâhir ise dahi, huşûnet-i tab‘ı sebebi ile makdûh ve gayr-i memdûh olduğundan, mesned-i defterîden ib‘âd ve Çavuş-başı olan ‘Âtıf-zâde ‘Ömer Efendi o mansıb-ı kesîru'l-îrâd ile ber-murâd ve Çavuş-başılık ile Yesrî Ahmed Efendi ve Büyük Tezkirecilik ile îbrâhîm Efendi ve Küçük Tezkirecilik ile ‘Abdurrez-zâk Efendi ve Mektûpçuluk ile Süleymân Feyzî Efendi ıs‘âd olundu.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
</div><br clear="all">
<p><span class="font14" style="font-weight:bold;">Bostâncı</span><span class="font14">-başı olan ‘Ali Ağa ma‘zûl ve Hasekî Ağa olan Ya‘kûb Ağa yerine mevsûl ve Bostâncılar Oda-başısı İsmâ‘îl Ağa, Edirne Bostâncı-başılığı ile nâyil-i e‘azz-i me‘mûl oldu.</span></p>
<p><span class="font14" style="font-weight:bold;">Sadr-ı sâbık </span><span class="font14">Silahdâr Hamza Paşa, Hanya'ya ‘azîmet içün Gelibolu'da mukîm iken, ‘illeti müzdâd ve ‘âzim-i ‘adem-i âbâd oldu.</span></p>
<p><span class="font14">Cumâdelâhırenin yirmi ikinci pençşenbih günü<a name="footnote1594"></a><sup><a href="#bookmark4167">1594</a></sup><sup></sup> Nasr-ı ceng ve Feth u zafer isimleriyle müsemmâ iki kıt‘a kalyon suhûletle deryâyâ nâzil ve derûn-i Şehriyârî'de inbisât hâsıl olup, Sadrıa‘zam ve Şeyhülislâm cenâblarına birer ferve-i semmûr ile iltifât ve Sadrı‘azam dahi Tersâne Emîni ile sâyirlerini hila‘-ı zâhirât ile nâyil-i meserrât eylediler.</span></p>
<p><span class="font14" style="font-weight:bold;">Şehr-i </span><span class="font14">recebü'l-ferdin on ikinci günü<a name="footnote1595"></a><sup><a href="#bookmark4168">1595</a></sup><sup></sup> Haremeyn-i muhteremeyn fukarasına irsâli mu‘tâd olan Surre-i hümâyûn, Surre Emîni olan Sa‘îd Paşa Hazînedârı el-Hâc Hasan Ağa'ya teslîm ve Üsküdâr'a imrâr ve birkaç günden sonra mûmâ ileyh cânib-i Hicâz'a tesyâr olundu.</span></p>
<p><span class="font14" style="font-weight:bold;">Ak-deniz </span><span class="font14">muhâfazasına me‘mûr Donanma-yı hümâyûn'un vakt-i şitâ<a name="footnote1596"></a><sup><a href="#bookmark4169">1596</a></sup><sup></sup> hulûlüyle deryâda geşt ü güzârı muhâtara ve ‘avdeti husûsunu Kapudan Paşa muhâbere etmişidi. Tahsîl-i ruhsat ‘akabinde Donanma-yı hümâyûn'u mashûben bi's-selâme Âsitâne'ye ge-türüp, mu‘tâd üzere huzûr-i Sadr-i surûşî-hasletde telebbüs-i hil‘at ve sefâyin-i donanmayı mersây-ı tersâneye idhâl ile kesb-i râhat eyledi.</span></p>
<p><a name="bookmark4170"></a><span class="font14" style="font-weight:bold;">Eflâk </span><span class="font14">Voyvodası Aleksandr'a bi'l-iktizâ tebdîl ve Ligor Voyvoda yerine tavsîl olundu.</span></p>
<h2><a name="bookmark728"></a><span class="font14" style="font-weight:bold;"><a name="bookmark4171"></a>Tevcîhât-ı menâsıb-ı ricâl</span></h2>
<p><span class="font14">‘An-asl tevcîhât şevvâlü'l-mükerremde vâki‘ iken, sefer takrîbi ile Ordu-yi hümâyûn'un hareketi </span><span class="font14" style="font-weight:bold;">[M1 323] </span><span class="font14">karîb olup, asîl ve vekîl ve me’mûr ikâmet ve rahîl olanların te‘ayyün ü tebeyyünü lâzım gelmekle, gurre-i şevvâlden mutasarrıf olmak üzere Sadâret Kethudâlığı, ‘Ömer Efendi'ye ve Şıkk-ı Evvel Defterdârlığı, ‘Ömer Vahîd Efendi'ye ve Riyâset-i Küttâb, el-Hac Mehmed Recâyi Efendi'ye ve Çavuş-bâşılık, Yesrî Ahmed Efendi'ye ve Büyük Tezkirecilik, İbrâhîm Münîb Efendi'ye ve Küçük Tezkirecilik, ‘Abdurrezzâk Efendi'ye ve Teşrîfâtçılık, Süvârî mukâbeleciliği ilhâkıyla Vahdetî Ebûbekir Bey'e ve Mektûpçuluk Feyzî Süleymân Efendi'ye ve Beylikçilik Mustafa Râfet Efendi'ye ve Kethudâ Kitâbeti, İbrâhîm Efendi'ye, Defter Emâneti Elmâs Pa-şa-zâde'ye, Rûznâmçe-i Evvel, Hâşim ‘Ali Bey'e ve sâyir menâsıb dahi erbâbına tevcîh <a name="bookmark4172"></a>ve tertîbât-ı seferiyyelerini tanzîm, cümlesine tenbîh olundu. Defter Emâneti birkaç günden sonra ‘Arif Süleymân Bey'e ve Anadolu, Şâmî Hüseyin Efendi'ye ve Cizye Muhâsebeciliği Bender Defterdârı Cânibî dâmâdı Ahmed Efendi'ye tahvîl olundu.</span></p>
<h2><a name="bookmark729"></a><span class="font14" style="font-weight:bold;"><a name="bookmark4173"></a>İhsân-ı Vezâret be-Hâfız Mustafa Paşa</span></h2>
<p><a name="bookmark4174"></a><span class="font14">Ergene ve Kebân ma‘denleri emîni olup, Mîr-i mîran'dan Hâfız Mustafa Paşa, müsta‘idd-i Vezâret ve şâyân-ı lütf u mürüvvet olduğuna binâ’en, rütbe-i Vezâret'le kadri terfî‘ ve kemâ-kân umûr-i me‘âdin ‘uhdesine tevdî‘ olundu.</span></p>
<h2><a name="bookmark730"></a><span class="font14" style="font-weight:bold;"><a name="bookmark4175"></a>İhrâc-ı mevâcib</span></h2>
<p><a name="bookmark4176"></a><span class="font14">Şa‘bânu'l-mu‘azzamda tavâyif-i askerînin iki kıst mevâcibleri, kabzına me‘mûrlara teslîm ve bây u gedâhân ni‘amây-ı Şâhâne ile ten‘îm olundu.</span></p>
<h2><a name="bookmark731"></a><span class="font14" style="font-weight:bold;"><a name="bookmark4177"></a>Nasb-ı Kayim-makâm-ı Rikâb-ı hümâyûn ve Kapudan-ı deryâ</span></h2>
<p><a name="bookmark4178"></a><span class="font14">Bir müddetden berü Kapudan olan Vezîr Mehmed Paşa Mora Muhassıllığı ilhâkıyla Kayim-makam nasb u ta‘yîn ve ümerâ-i deryâdan ‘Osmân Paşa-zâde İbrâhîm Bey bâ-rütbe-i Mîr-i mîrânî Deryâ Kapudanı nasb olunup, dûş-i istihkakı hıl‘at-i</span><span class="font10">1 </span><span class="font14">hâs-su'l-hâss ile tezyîn olundu.</span></p>
<p><span class="font14" style="font-weight:bold;">İhrâc-ı tûg-i zafer-furûğ ve ba„zı vuku‘ât</span></p>
<p><span class="font14">Esbâb-ı mütenevvi‘a ile nakz-ı ‘ahd eden Moskovlu üzerine Sadr-ı gayret-medâr, taraf-ı Şehriyârî'den Sipeh-sâlâr nasb olunduğuna binâ‘en, evâsıt-ı şevvâlde<a name="footnote1597"></a><sup><a href="#bookmark4179">1597</a></sup><sup></sup> kanûn üzere ‘ulemâ ve meşâyih ve ricâl-i devlet, Serây-ı Âsafî'de âmâde vü hâzır ve duâ-yı vâfi-reden sonra tûg-i hurşîd-fürûğ sahn-ı nerdübâna rekz ile zebh-i karâbîn ve ignây-ı mesâkîn kılındı.</span></p>
<p><span class="font14">‘İvaz Paşa-zâde Halîl Bey Kayim-makam Kethudâlığı hil‘ati ile mümtâz ve Hâşim ‘Ali Bey Tersâne Emâneti ile ricâl-i Ordûy-ı hümâyûn'dan ifrâz kılınup, Resmî Ahmed Efendi Rûznâmçe-i Evvel ve Sâliha Sultân Kethudâsı </span><span class="font14" style="font-weight:bold;">[M1 324] </span><span class="font14">Mustafa Efendi, Mat-bah Emâneti ile vâsıl-ı ser-menzil-i emel oldu.</span></p>
<p><span class="font14" style="font-weight:bold;">Duhter-i pâkize güher-i </span><span class="font14">Hazret-i Pâdişâh olan Mihrişâh Sultân, hırâmân-ı serâbistan-ı cinân<a name="footnote1598"></a><sup><a href="#bookmark4180">1598</a></sup><sup></sup> olup, Lâleli'de vâki‘ türbe-i latîfede defn-i hâk-i ‘ıtrnâk oldu. </span><span class="font14" style="font-weight:bold;">Sad-rıa„zam </span><span class="font14">Kethudâsı ‘Ömer Efendi, bîmâr ve mütehammil-i a‘bâ-i seferiyye olamayacağı be-dîdâr olup, Mîrahûr-i Evvel bulunan Ahmed Ağa Kethudâlık mesnedine takrîb ve Cebeci-başı nasb olunan İbrâhîm Paşa-zâde Mustafa Bey Büyük Mîrahûrluğ'la tatyîb ve Cebeci-başılık ile Ocak Kethudâsı Mehmed Ağa tatrîb olunmuşiken, birkaç gün <a name="bookmark4181"></a>murûrunda vefat edüp, Cebeci </span><span class="font10">1</span><span class="font14">-başılık-ı esbakı Mustafa Ağa'ya ve Silahdâr Ağalığı, Hasan Ağa'ya ve Arpa Emâneti, Hasekî Mustafa Ağa'ya tevcîh olundu. </span><span class="font14" style="font-weight:bold;">Edirne </span><span class="font14">Pâye-si'yle kesb-i mâye eden ‘Arab-zâde Ahmed ‘Atâullah Efendi, Şâm-ı şerîf Kazâsı'yla mâlik-i nisâb-ı hubûr ve Galata Kazâsı'yla, Ebulhayr Hasan Efendi nâyil-i sürûr oldu. Defterdâr-ı Şıkk-ı Evvel olan </span><span class="font14" style="font-weight:bold;">„Âtıf-zâde </span><span class="font14">‘Ömer Efendi, dağdağa-i seferden tefâ‘us ve Baş-muhâsebeci olan Ibrâhîm Efendi o makâm-ı bülend ile teneffüs eyledi. </span><span class="font14" style="font-weight:bold;">Derbendler </span><span class="font14">Başbuğu olan ‘Ali Paşa'nın Vezâret'e liyâkati mübeyyen olduğundan, mâh-ı zilka‘dede câme-i isti‘dâdı tırâz-ı Vezâret ile müzeyyen kılındı.</span></p>
<h2><a name="bookmark733"></a><span class="font14" style="font-weight:bold;"><a name="bookmark4182"></a>Vukû„-i âlây-ı Ordûy-i hümâyûn</span></h2>
<p><a name="bookmark4183"></a><span class="font14">Şehr-i mezkûrun on ikinci salı günü<a name="footnote1599"></a><sup><a href="#bookmark4184">1599</a></sup><sup></sup> Ordu-yi hümâyûn ile ‘azîmetleri mu‘tâd olan erbâb-ı hıref ü sanâyi‘ ve erbâb-ı ticâret ve bezâyi‘ alaylarını pezîrüfte-i hüsn-i nizâm ve Serây-ı hümâyûn'dan Dîvân-yolu'yla Mu‘asker-i Sultânî olan Dâvud Paşa'ya varup, nasb-ı hıyâm eylediler. On dördüncü pençşenbih günü<a name="footnote1600"></a><sup><a href="#bookmark4185">1600</a></sup><sup></sup> Yeniçeri Ağası, dilâverân-ı Bektâşiyân ile pîşgâh-ı Şehriyâr-ı kişver-i güşâdan alay ile mürûr edüp, Topkapu yoluyla zikr olunan sahrâda nasb olunan haymelerine nüzûl ve ferdâsı sâyir ocağlar dahi tertîbleri üzere alay gösterüp, mahall-i mezkûrda olan hıyâm-ı mansûbelerine duhûl eylediler.</span></p>
<h2><a name="bookmark734"></a><span class="font14" style="font-weight:bold;"><a name="bookmark4186"></a>Hareket-i Serdâr-ı a„zam</span></h2>
<p><span class="font14">Mah-ı merkumun on sekizinci isneyn günü<a name="footnote1601"></a><sup><a href="#bookmark4187">1601</a></sup><sup></sup> Sadrıa‘zam ve Serdâr-ı ekrem ve Şeyhulislâm ve sâyir vüzerây-ı ‘izâm ve Kudât-ı asâkir ve ricâl-i devlet med‘uvven Serây-ı hümâyûn'a da‘vet olunup, Sadrıa‘zam ve Şeyhulislâm Efendi hazerâtı huzûr-i fâyizu'n-nûr-i Hüsrevâne'ye duhûl edüp, ikisine dahi semmûr kürkler ilbâs olunduğundan fazla, Serdâr-ı ekrem'in miyân-ı bendi mücevher tîg<a name="footnote1602"></a><sup><a href="#bookmark4188">1602</a></sup><sup></sup> u tirkeş ile ârâste ve kallâvîsi otâga mücevher ile </span><span class="font14" style="font-weight:bold;">[M1 325] </span><span class="font14">pîrâste kılındıkdan sonra, Livâ-i sa‘âdet-iltivâyı mazhar-ı </span><span class="font14" style="font-style:italic;">“İnneke le„alâ hulukin „azim<a name="footnote1603"></a><sup><a href="#bookmark4189">1603</a></sup></span><span class="font14"><sup></sup> dest-i mekârîm-peyvest-i Mülûkâne ile yed-i Serdâr-ı ekremî'ye teslîm olunup, Şehriyâr-ı vâlâ-tebâr tarafından keşîde kılınan müzeyyen esbe süvâr ve bi'l-cümle ‘ulemâ ve sâyir erkân-ı devlet esvâb-ı dîvâniyyeleriyle pîş-gâh-ı Sipeh-sâlârî'de revân olarak ve Sâdât-ı kirâm havâlî-yi Livây-ı nusret-ihtivâda salât ü <a name="bookmark4190"></a>selâm eyleyerek Topkapu'dan çıkup, Dâvûdpaşa Sahrâsı'nda nasb olunan otâk-ı cevzâ-nitâka sâye endâz-ı şeref ü i‘zâz oldular. Bir haftadan sonra Yeniçeri ve sâyir ocağlar kânûn-i kadîm üzere birer gün tefâvüt ile Dâvûdpaşa Sahrâsı'nda nehzat ve Serdâr-ı ekrem'in hareketi günü Şehriyâr-ı kerrûbî-haslet, Mu‘asker-i hümâyûn'larına zıll-efgen-i şevket olup, yemeklik içün ta‘yîn olunan mahalde Serdâr-ı ekrem pây-ı ferkad-sây-ı Mülûkâne'ye ruhsâ ve ba‘zı vasâyâdan sonra resm-i vedâ‘ u teşyî‘ icrâ ve Serdâr-ı ekrem ordu tarafına ve Hâkân-ı zemân Serây-ı hümâyûn'a tahrîk-i bâd-pâ eylediler.</span></p>
<h2><a name="bookmark735"></a><span class="font14" style="font-weight:bold;"><a name="bookmark4191"></a>İhsân-ı Vezâret be-Kapudan-ı Deryâ</span></h2>
<p><a name="bookmark4192"></a><span class="font14">Mîr-i mîrânlık ile Deryâ Kapudanı olan İbrâhîm Paşa Vezîr-zâde ve rüşd ü reviy-yeti fevka'l-‘âde olduğundan başka, fî esra‘i'z-zemân Donanma-yı hümâyûn'u bi-levâzımihâ hâzır u âmâde eylediği, hakkında müstemi'rru'z-zuhûr olan iltifât ü rağbet-i Tâcdârî'yi ziyâde etmekle, mâh-ı zilka‘denin yirmi dördüncü günü<a name="footnote1604"></a><sup><a href="#bookmark4193">1604</a></sup><sup></sup> câh-ı Vezâret'le gonçe-i ikbâli küşâde kılındı.</span></p>
<h2><a name="bookmark736"></a><span class="font14" style="font-weight:bold;"><a name="bookmark4194"></a>Vürûd-i haber-i vefât-ı Hân-ı Kırım</span></h2>
<p><a name="bookmark4195"></a><span class="font14">Bundan akdem mesned-i Hânî ile reşk-endâz-ı etrâb ü ekfâ ve me‘mûr-i terk-tâz-ı memâlik-i a‘dâ olan Kırım Girây Han ma‘iyyetinde olan Devlet-i ‘aliyye ve Tatar askeriyle Moskov memleketini taht ü târâc ve on bin kadar kefereyi sihâm-ı kazâya âmâc edüp, vâfir esîr u berde ile Kırım'a gelüp, bisât-ı râhatı küsterde etmişidi. Müşârun ileyh mevt-i fücâ‘î ile rıhlet eylediği haberi, Silivri menzilinde vâsıl-ı sâmi‘a-i sudûr-i vâlâ-menzilet olmağla, ma‘yyetinde olan selâtîn ve mîrzâyân ve sâyir rü‘esâ-yı kabâyil, Selâmet Girây Han-zâde Devlet Girây'ın hanlığını istisvâb eyledikleri vârid olan ma‘rûzâtlarıyla ‘arz-ı südde-i mu‘allâ-kıbâb kılınup, müsâ‘ade-i hümâyûn erzânî ve mûmâ ileyh ik‘âd-ı mastaba-i hânî kılındı.</span></p>
<h2><a name="bookmark737"></a><span class="font14" style="font-weight:bold;"><a name="bookmark4196"></a>Tevcîhât-ı „ilmiyye</span></h2>
<p><a name="bookmark4197"></a><span class="font14">İzmîr Kazâsı, Ser-etıbbâ‘-i Hâssa Mehmed Emîn Efendi'ye; Üsküdâr; ‘Ayntâbî Mehmed Efendi'ye; Kuds-i şerîf; Müzellef Mehmed Efendi'ye; Mekke-i mükerreme, Şâfi‘î es-Seyyid Mehmed Efendi'ye ve Medine-i münevvere, ‘Ali Paşa İmâmı </span><span class="font14" style="font-weight:bold;">[M1 326] </span><span class="font14">es-Seyyid Ahmed Efendi'ye tevcîh olundu.</span></p>
<h2><a name="bookmark738"></a><span class="font15" style="font-weight:bold;"><a name="bookmark4198"></a>VEKÂYİ„-İ SENE SELÂSE VE SEMÂNÎN VE Mİ’ETE VE ELF</span></h2>
<p><span class="font14">Cidde Vâlîsi Vezîr Râkım Mehmed Paşa'nın sinni-yi ömrü mütenâhiz-i râdde-i seb‘în ve kıyâm u ku‘ûdda muhtâc-ı mu‘în olduğundan gayri, hücûm-i ‘illet-i samem ile âvâre-i tabl u ‘alem ve ‘acz-âver-i dağdağa-i hayl ü haşem olduğuna binâ‘en, bir mahalde ber-vech-i tekâ‘üd-ikâmetini niyâz ve dakk-ı bâb-ı merhamet-i Şehriyâr-ı bende-nüvâz etmekle, mes’ûlü müsâ‘adeye makrûn ve husûl-i merâmıyla memnûn olmuşidi. Münhal olan Cidde mansıbı, Sadr-ı esbak Vezîr Hâmid Hamza Paşa'ya ve Kandiye, Anabolu Muhâfızı Vezîr Hüseyin Paşa'ya ve Anabolu Muhâfızlığı, Sadr-ı esbak Muh-sin-zâde Mehmed Paşa'ya tevcîh olundu. Râkım Paşa eğerçi husûl-i matlabı ile dilşâd ve gayile-i Vezâret'den ser-âzâd oldu. Ancak, çok geçmeden fevt ve zâyık-i şerbet-i — </span><span class="font14" style="font-style:italic;">Küllü nefsin zâ’ikatü’l<a name="footnote1605"></a><sup><a href="#bookmark4199">1605</a></sup><sup></sup> -mevt</span><span class="font14">”</span><span class="font10">2 </span><span class="font14">oldu.</span></p>
<p><a name="bookmark4200"></a><span class="font14" style="font-weight:bold;">Rikâb-ı hümâyûn </span><span class="font14">Defterdârı İbrâhîm Efendi pîr-i-kühen-sâl ve idâre-i umûr-i istîfâda ‘acz ü fütûru vâreste-i tafsîl u icmâl olup, mansıbı ile ‘Âtıf-zâde ‘Ömer Efendi bülend-iştihâr oldu.</span></p>
<h2><a name="bookmark739"></a><span class="font14" style="font-weight:bold;"><a name="bookmark4201"></a>Tavsîf-şüden-i nâm-ı Şehriyâr-ı sâhib-i megazî be-hilye-i lafz-ı Gazî</span></h2>
<p><a name="bookmark4202"></a><span class="font14">Hotin Kal‘ası a‘dây-ı bed-sigâlin nazar-gâhı olduğundan, asker-i Pâdişâhî o taraflara râhî olmazdan mukaddem, intihâz-ı fursat ve Turla'yı berü geçüp, kal‘ayı muhâsa-raya mübâderet etmişidi. Talâyi‘-i Mu‘asker-i hümâyûn bu peyâm-ı bâridden bî-sabr u sükûn olup, fevc fevc o tarafa ‘inân-tâb-ı celâdet ve düşmen askerini ru‘yet etdikleri gibi sell-i şemşîr-i salâbet eyleyüp, birkaç sa‘at mâ beyne'l-ferîkayn muhârebe vâki‘ ve kati çok nüfus zâyi‘ olup, fazl-ı Hayrü'n-nâsırîn ile a‘dây-ı dîn hayyiz-i haybet ü hus-râna karîn ve asker-i İslâm mazhar-ı nasr-ı mübîn olup, kati vâfir hazele-i müşrikîn reh-rev-i semt-i siccîn ve hâyiz-ı mâ‘-i gislîn olduklarından başka, Hotin Kal‘ası tahlîs olunduğu, taraf-ı Serdâr-ı Ekremî'den telhîs olunmağla, —</span><span class="font14" style="font-style:italic;">Men cehheze gaziyen fi sebi-lillâh fe-kad gazâ</span><span class="font14">” <a name="footnote1606"></a><sup><a href="#bookmark4203">1606</a></sup><sup></sup>&nbsp;medlûl-i şerîfi üzere ism-i Sâmî-yi mülûkâne elsine-i mu‘arrifân ve hutebâda, ‘unvân-ı Gazî ile yâd ü tezkâr olunmak içün tebşîri hâvî etrâf-ı memâlik-i mahrûseye evâmir-i şerîfe ısdâr ü tesyâr olundu.</span></p>
<h2><a name="bookmark740"></a><span class="font14" style="font-weight:bold;"><a name="bookmark4204"></a>Lâhika</span></h2>
<p><span class="font14">Bâlâda zikr ü beyân olunduğu vech üzere, on yedi senelik vekayi‘-i Devlet-i ebed-müddet, emr ü fermân sahib-i serîr ü Saltanat ve irâde-i Şehinşâh-ı İskender-sîret ile bâ-hüsn-i ta‘bîr ve sebk-i dil-pezîr-i nakş-i </span><span class="font14" style="font-weight:bold;">[M1 327] </span><span class="font14">harîr-tahrîr kılınup, âharın zafer bulamadığı serâyir-i </span><span class="font14" style="font-style:italic;">Kem tereke'l-evvelü li'l-âhir</span><span class="font14"><sup>1</sup> mefhûmu üzere dest-yârî-yi kalem-i şikeste-rakam ile şâyeste-i tahsîn-i erbâb-ı sıdk u yakın ve nikât ü rumûz ve ebyât-ı hi-kem efrûz ve escâ‘-ı me‘nûsetü'l-isti‘mâl ve kavâfî-yi masûnatü'l-intihâl ve terâcim-i a‘yân ve tafsîl-i ahvâl-i ebnây-ı zemân ile mecelle-i mezkûre tezyîn olunup, hezâr ‘acz ü iftikâr ve envâ‘-ı meskenet ü ihtikâr ile takdîm-i hâk-i pây-i Şehriyâr-ı Iskender-temkîn kılındı. Cenâb-ı Kâdir-i mutlak serîr-i Saltanat'a her veçhile zîb ü revnak veren Pâdişâhı Cem-câh hazretlerini bu makule umûr-i hayriyyeye her bâr muvaffak edüp, sâye-i hemâ-vâye-i cihândârîlerin mefârık-ı ‘ibâd ve be-tahsîs-ı fırak-bende-i hâlisu'l-fu‘âdlarında müstekarr ve envâ‘-ı âsâr-ı ‘âdâletlerin hemîşe aktâr-ı arza münteşir eyleye, âmîn.</span></p>
<p><span class="font14">Bundan sonra tekevvün eden etvâr-ı rûzgârın tahrîrine Enverî Efendi me‘mûr olup, ‘Abd-i ‘âcizin me‘mûriyyetine dek mûmâ ileyh zabt-ı vekâyi‘-i duhûr ve iki cild-den ‘ibâret târîh ile ismini vekâyi‘nüvisler cerîdesinde mestûr eyledi.</span></p>
<p><span class="font14" style="font-weight:bold;">II. CİLT [M2 2]</span></p>
<h2><a name="bookmark4205"></a><span class="font14" style="font-weight:bold;"><a name="bookmark4206"></a><a name="bookmark4207"></a>BİSMİLLÂHİRRAHMÂNİRRAHÎM</span></h2>
<p><span class="font14">Hamd-i bî-hadd ü ihsâ, Hâlik-i arz u semâ olan cenâb-ı zi'l-celâli ve'l-kibriyâya sezâdır ki, ashâb-ı erâyik ü tîcân ve tasarruf-i kunendegân-ı ekalîm ü büldâna kemâl-i hikmet-i ‘ilm ü ‘ameli ile tâb ü kudret-ihsân ve şevket-i siyâset-i fâzılalarıyla nazm-ı umûr-i efrâd-ı insân eyleyüp, —Hüccetü'l-hakk ‘ale'l-halk’’<sup>1</sup> olan mülûk-i bihterîn sülûk-i îslâmiyye'yi temessük-i hablü'l-metîn-i şerî‘at ile mümtâz ve vücûd-i ‘âlem-sûdların hil‘at-i zerrîn-tırâz-ı übbehet ve teşrîf-i latîf-i sâ‘âdet ile i‘zâz eyleyüp, takviyyet-i kanûn-i nâmûs-i a‘zam ve takvîm-i i‘vicâc-ı mesâlih-i ümem zımnında, sahîfe-pîrây-ı hudûs olan siyer-i mergübe ve efâ‘îl-i mevhûbelerin ahlâf-ı bâhiru'l-insâfa mahall-i ‘iber ve bâlâ-nişîn-i taht-gâh-ı Saltanat olan havâkîn-i ‘adl âyîne zerî‘a-i ta‘lîm-i nef ü darr eyledi. Ve salât ü selâm sebeb-i âferîniş-i enâm ve mefhar-i enbiyây-ı ‘izâm olan peygamberimiz Muhammedü'l-Mustafâ ‘aleyhi efdalü't-tehâyâ hazretlerinin nisâr-ı türbe-i melâyik-makamları kılınur ki, te‘yîd-i dîn-i mübîn ve ref‘-i zalâm-i müşrikîn zımnında, tîg-i âteş-bâr-ı şerî‘atı âhte ve ‘alem-i zer-i mencûk-i ferr u şevket-i îslamiyye'yi efrâhte eyledi. Âl ü ashâbına da subh u mesâ, ola rıdvân-ı cenâb-ı Mevlâ.</span></p>
<p><span class="font14" style="font-weight:bold;">Emmâ ba„dü</span><span class="font14">: Ma‘lûm ola ki, fevâyid-i fenn-i târîh u siyer cild-i evvelde mufas-salan güzâriş-pezîr-i kilk-i çâker-i kemter olup, bu emr-i zâhiru'n-nef‘in mebâdî vü makasıd ve masâdır ü mevâridine a‘zam-ı Selâtîn-i cihân, Eflâtûn-i ‘asr ve îskender-i zemân, mazhar-ı sırru's-Sultân-ı Zillu'llâhı ye‘vî ileyhi küllü </span><span class="font14" style="font-weight:bold;">[M2 3] </span><span class="font14">mazlûmin, el-Muzdaribu min-be‘sin seyfühü şidâdü'l-‘acem ve gilâzu'r-Rûm a‘nî bihi es-Sultân el-Gazî Selîm Hân bin2 es-Sultân el-Gazî Mustafâ Hân hazretlerinin ‘ilm-i ‘âlem-ârây-ı Şâhâneleri şâmil olup, zemân-ı sa‘d-iktirân-ı saltanatlarında ve eslâf-ı güzînleri ‘asrında te‘âkub-i melevân ve tetâbu‘-i hadesân ile levha-tırâz-ı sünûh olan ahvâlin tedvîni ahlâf u a‘kab-ı şâhânelerine ber-güzâr olmak irâde-i seniyyesi, her bâr hâtır-güzâr-ı Hüs-revâne'leri olduğuna binâ‘en, bundan akdem Hâkim ve sâyir vekayi‘nüvislerin tahrîr etdikleri vekayi‘in cem‘ u telfîk ve müceddeden kaleme alınarak zabt u tensîk olunması, Devlet-i ‘aliyye'lerinde el-yevm Tevkî‘î ve Vekayi‘nüvîs olan ‘Abd-i kalîlü'l-bizâ‘aya emr ü fermân ve zikr olunan mücelledât, şâyeste-i istihsân olacak vechile ber-vech-i muharrer kaleme alınup, merfû‘-i ‘atebe-i refî‘u'l-bünyânları kılınup, bu mukabelede ‘Abd-i nâ-tuvân mazhar-ı cûd ü ihsân-ı Hüsrevâne'leri olmuşidim.</span></p>
<p><span class="font14">Cild-i mezkûre zeyl olan Enverî Efendi'nin zabt eylediği vekayi‘, suver-i mekâtîb ve sâyir e‘âcib ile mele‘ân ve her hâle ‘adem-i vuküfundan nâşî, târîh-i mecma‘ sehv ü noksân olduğundan gayri, târîhe kaydı sezâ olmayan ba‘zı ahvâli tahrîr u imlâ ile teksîr-i sevâd-ı eczâ eylediği mehbit-i feyz-i cenâb-ı Mevlâ olan tab‘-ı mücellâ-yı hazret-i Şeh-</span></p>
<p><span class="font12">5^1 </span><span class="font3" style="font-variant:small-caps;">^1p</span><span class="font12"> 5^1 </span><span class="font3" style="font-variant:small-caps;">a^j —</span></p>
<ul style="list-style:none;"><li>
<p><span class="font12"><sup>2</sup> bin M2, K, Ü : ibn B2. <a name="bookmark4208"></a></span><span class="font14">riyârî'ye hüveydâ olmağla, târîh-i mezkûr dahi Hâkim ve sâyirlerinin âsârı gibi müced-deden kaleme alınup, mâddeleri tashîh ve hefveleri tenkıh olunmak irâde-i sâmiyesi, bu ‘Abd-i kem-bizâ‘aya telmîh olunup, târîh-i mezkûrun mebde’inden bir sene sonra fakır-i pür-taksîr Mektûbî ve Âmedî kalemlerinde zu‘m-i nâsa göre, fenn-i inşâda vücûd-i meleke ve liyâkatla kesb-i iştihâr etmiş hulefâdan bulunup, serâyir-i devlete mahrem ve nâme-reslik ve mükâleme hıdmetlerinde müstahdem olduğumdan başka, Rikâb-ı hümâyûna sırran takdîm olunan takârîrin ekserîsi re’sen kalem-i ‘âcizânemle müzeyyen ve münemnem olup, bu cihetle mücelled-i mezkûrun hâvî olduğu vekâyi‘in dekâyik ve butûn-i ahvâline vuküf-i ‘abîdânem ber-vech-i evfâ vü etemm olup, her mâddeyi fazl-ı Hak ile vukü‘u üzere safha-zîb-i tahrîr ve her fıkrayı vech-i lâyıkı üzere pîrâye-bahş-i hüsn-i tabîr etmek ve terâcim-i a‘yân ve tekmîl-i noksân ve mübhemât-ı umûru îzâha vü beyân eylemek vâdîleri </span><span class="font14" style="font-weight:bold;">[M2 4] </span><span class="font14">iltizâm ve seksen üç târîhinden bed‘ ile îfây-ı me‘mûriyyete teşmîr-i sâk-ı akdâm kılınup, cenâb-ı Hak itmâmını mukadder ve bu mat-lab-ı ‘azîzu'l-menâli müyesser eyler ise, evâhır-i devr-i hazret-i Mahmûd Hânî'den ilâ yevminâ hâzâ zuhûr eden vekâyi‘-i Devlet-i ebed-müddet serâpâ eser-i kalem-i ‘Abd-i bî-kıymet olacağı zâhir olup, hemân cenâb-ı Âferînende-i besâyit ü mürekkebât ve nizâm-ı dihende-i şevârid-i ahvâl-i mahlûkât-ı Te‘âlâ zâtühü ‘ani'ş-şubuhât, kutb-i zemân ve gavs-i devrân ve bâ‘is-i nizâm-ı cihân ü cihâniyân olan Şehriyâr-ı kîtî-sitân ve Pâdişâh-ı sâmî-mekân hazretlerini serîr-i şevket-masîr-i mülûkânelerinde ‘ömr-i tavîl ve fi‘l-i cemîl ile mü‘eyyed ve bu maküle âsâr-ı hayriyyenin bürûzuna mazhariyyetle ism-i sâmî ve nâm-ı kirâmîlerin sahîfe-i ‘âlemde muhalled eyliye, âmîn.</span></p></li></ul>
<h2><a name="bookmark742"></a><span class="font14" style="font-weight:bold;"><a name="bookmark4209"></a>Mukaddim</span></h2>
<p><span class="font14">‘Âlem, bi-eczâ‘ihâ hâdis ve mütegayyer olmak hasebiyle, rûy-i ‘arzda kâh âştî vü ceng ve kâh zârî vü âheng</span><span class="font14" style="font-weight:bold;">-„</span><span class="font14">avârızâtının dem-be-dem zuhûru, tahkıkât-ı erbâb-ı yakıne nazaran emr-i hükmî olup, bu emreyn-i muhtelefeynin vukü‘u dahi, bi-hasebi'l-meşiyye verây-ı sitâre-i gayb u kümûndan rû-nümâ-yı menâzır-ı ümem olan ba‘zı esbâb bürûzu-na menût olup, şöyle ki, mebde-i hilkat-i Âdem'den bu ‘asra gelince ‘âlem, kevn ü fesâdda ser-ber-âverde-i zuhûr olan havâdisât-ı külliyye ve cüz‘iyyeye im‘ân-ı nazar ile dikkat olunsa her biri birer sebebe müstenid olup, cemî‘-i eşyâ — </span><span class="font14" style="font-style:italic;">Fa‘âlün limâ şâ'dan”<sup>1 </sup></span><span class="font14">sudûr bulup, ef‘âl-i ‘ibâdın, bel mutlakan esbâb ü isti‘dâdın cereyân-ı umûrda dahl ü te‘sîri olmadığı muhakkak ise dahi, Feyyâz-ı mutlak celle celâlühû hazretleri'nin bir şey‘i esbâb-ı zâhiresi ‘akabinde halk etmek ‘adet-i ilâhiyyesi olduğu muhtâc-ı beyân olmayup, hattâ hükemânın: “Emr; îcâbsız; îcâb, istî‘dâdsız; isti‘dâd, esbâbsız olmaz” dedikleri bu ma‘nâya karîbdir. Binâ-berîn yüz seneden berü devlet-i müteceddide merkezini bulan Rusyalu mülk ü askerine nizâm ve birkaç devlet ile baht u tâli‘ini tecribe ve imtihan içün muhârebeye kıyâm ve bi-hükm-i istidrâc ekser-i eyyâm muhârebelerine</span></p>
<p><span class="font12">‘Mi U JUs = Dilediğini yapandır” anlamına gelen bu ifade Kur’an Hûd 11/107 ve el- Burûc 85/16.</span></p>
<p><span class="font12">—Dilediğini mutlaka yapandır” anlamındaki âyetlerden hareketle söylenmiş olmalıdır.</span></p>
<p><span class="font14">galebe ve ba‘zı memâliki zabt ile kulûb-i erbâb-ı düvele ihtilâç vermişidi. Dâ‘ire-i</span><span class="font10">1 </span><span class="font14">te-gallübe idhâl etdikleri arâzi, kendü memleketleri gibi aksây-ı bilâd-ı şimâliyyeden olup, nef u cedvâsı kalîl ve hars ü zirâ‘atinden hâsıl olan hubûbât ve sâyir mahsûlâtı ednâ min-fetîl olmağla, cihât-ı müntefi‘adan </span><span class="font14" style="font-weight:bold;">[M2 5] </span><span class="font14">hisse-mend ve ticâret ve dâd ü sited-i 4âlemden sûd-mend olmak devâ4îsi leyl ü nehâr derûn-i mekâyid-i meşhûnlarında te-zebzüb edüp, hasb ü rehâ ve kesret-i 4uşb ü kelâ ile kesîru'l-enhâr ve vesî4il-aktâr olan Leh memleketine tâmi4 ve refte refte bu matlaba vusûl zımnında tertîb etdikleri dâm ü tezvîre konfederât<a name="footnote1607"></a><sup><a href="#bookmark4210">1607</a></sup><sup></sup> ta4bîr olunan müte4ayyinân-ı Lehlü'den ba4zı kimseler mutâvi4 olup, kurbiyyet-i hudûd ve cinsiyyet, sebeb-i germi-yi ülfet olarak, tâyife-i mezkûrenin bi't-tedrîc 4urûkuna duhûl ile mukaddimât-ı netâyici metâlibe vusûl buldular. Ya4nî giderek Lehlü'nün bir tâyifesini zîr-i livây-ı himâyeye alarak haklarında hüsn-i mu4âmeleyi tefrît ve tâyife-i uhrâ üzerine teslît edüp, beyne't-tâ‘ifeteyn nefret ü vahşet hudûsuna 4illet ve kendüleri dahi, gâh ıslâh-ı zâtü'l-beyn ve gâh yek-tarafı iltizâm ile taraf-ı âhara tahvîl-i 4ayn ederek, kral nasbı gibi ve Lehlü'ye dâyir sâyir merâtib-i ahvâline ta4arruz gibi umûr-ı nizâmiyyeye te4addî ve bir aralıkda serbestlik-i zımânî mâddesine dahi tesaddî edüp, hılâf-gîrleri te‘dîb sûretinde Leh memleketine asker tesyîr ve hevâlarına mütâba‘at etmeyenleri tekdîr ve Moskovlu'ya buğz eden tâyife sırran Devlet-i ‘aliyye'ye bi'l-iştikâ ilticâ ve ‘uzamây-ı Lehlüyân'dan olan Potoski Moskovlu'nun tesallutu ref ve li-hâzihî ictima‘ eden askerini ib‘âd ile ‘alâkaları bi'l-külliyye inkıta‘ bulduğu hâlde Leh memleketinin ser-âmedî olan Podolya Eyâleti bi-hazâfirihâ Devlet-i ‘aliyye'ye bi't-tav‘ ı ve'r-rızâ terk olunacağını îmâ etmekle o, ‘asrın ricâli bu emr-i ‘azîmi sehl ü heyyin farz edüp, kavlen ve fi‘len Moskovlu'yu Leh'den ihrâc esbâbına teşebbüs ile mechûlü'l-‘âkıbe bir emr-i hatîre şuru‘ u mübâşeret ve fevâyid-i ticâret ve cihet-i uhrâ ile celb-i menfa‘at kasdıyla Devlet-i ‘aliyye'yi Fransızlar dahi, cenge tahrîz ve mâni‘ olan devletlere itâle-i lisân-ı tevbîh u ta‘rîz eylediler. Moskovlu ise, usûl-i umûrunu mukaddemce mülâhaza ve i‘tirâz edenlere müskit ve gayr-i müskit cevâb ihzâr edüp, tarafeynden kale gelen su‘âl ü cevâb bi'l-âhıre harb ü cidâli îcâb edüp, Moskovlu bu mâdde içün ihtiyâr-ı ceng etmeyüp, Devlet-i ‘aliyye askeri Edirne'ye ve gayeti Tuna kenârına varur varmaz Leh'i tahliye etmek ve Devlet-i ‘aliyye bir mikdâr masrafa dûçâr olursa da Podolya gibi bir eyâlet-i kesîru'n-nemâya mâlik olmak </span><span class="font14" style="font-weight:bold;">[M2 6] </span><span class="font14">husûslarını, ba‘zı kimseler îrâd ve Sadr-ı vakt dahi böyle ictihâd edüp, nakz-ı ‘ahd emrini iki taraf birbirine isnâd ile muhârebeye karâr verdiler. Ordu-yi hümâyûn minvâl-i muharrer üzere Âsitâne-i sa‘âdet'den yer gök götürmez asker ile hareket ve tayy-i menâzil etdikçe Moskovlu izhâr-ı ru‘ûnet edüp, sû‘-i tedbîr ve kıllet-i zâd ve ‘adem-i vefâdârî ecnâd ile sefer ne netîce verdiği inşâ‘allâh mahalleri geldikçe tahrîr ve mükâleme ve sâyir ahvâlde vâkıf olduğumuz umûr-i remz ü kinâyet ve işâret ü sarâhatle tastîr olunur.</span></p>
<h2><a name="bookmark743"></a><span class="font14" style="font-weight:bold;"><a name="bookmark4211"></a>Zikr-i ba„zı havâdis</span></h2>
<p><a name="bookmark4212"></a><span class="font14">Serdâr-ı Ekrem hazretleri sâl-i sâlif zilhiccesinde<a name="footnote1608"></a><sup><a href="#bookmark4213">1608</a></sup><sup></sup> Edirne Sahrâsı'nı madrib-i hıyâm ve Edirne Bostancı-başısı olan İsmâ‘îl Ağa'yı, Kapucu-başılık ile be-kâm edüp, mütevaffâ Kırım Girây Hân'ın Dîvân Kâtibi olan Besîm Ömer Efendi'nin huşûnet-i tahrîrât ile ba‘zı umûra mübâşereti, sebeb-i idbâr ü nekbeti olup, Bihke Kal‘ası'na nefy ü tesrîb ve o mîzâcda olan kimseler bu takrîb terhîb olundu.</span></p>
<p><span class="font14">Sûret-i etıbbâda birkaç nefer kâfir hasebîce tîmâr-ı merzâ dâ‘iyesiyle mevkib-i hümâyûnda sâyir oldukları mütevâtir olup, lede'l-istintâk Moskovlu tarafından eczây-ı semûmiyye ile ta‘yîn olunduklarını takrîr ve vasıta-i tîğ-i hûnbâr ile ‘azm-i dereke-i sa‘îr eylediler.</span></p>
<p><a name="bookmark744"></a><span class="font14" style="font-weight:bold;">Sipehsâlâr-ı </span><span class="font14">vâlâ-câh leyl ü nehâr teksîr-i cünd ü sipâh ve şimdiye dek on bin nefer yeniçerileri tashîh be-dergâh edüp, sâyir piyâde ocağları dahi, tashîhe ruhsat-hâh olduklarından, bin üç yüz nefer Cebehâne'den ve ol mikdâr Tophâne'den ve sekiz yüz nefer ‘arabacılardan tashîh ve anlar dahi bu imtiyâzât ile tefrîh olundu.</span></p>
<h2><a name="bookmark4214"></a><span class="font14" style="font-weight:bold;"><a name="bookmark4215"></a>Telef-kerden-i Hüseyin Paşa ve<a name="footnote1609"></a><sup><a href="#bookmark4216">1609</a></sup></span><span class="font14"><sup></sup></span><br><br><span class="font14" style="font-weight:bold;"><a name="bookmark4217"></a>Tevcîh-i muhâfaza-i Hotin be-Vezîr Hasan Paşa</span></h2>
<p><span class="font14">Ordu-yi hümâyûn'un asker-i vâfir ile Âsitâne'den hareketi serhadlerde müştehir olduğuna binâ’en, Hotin yamakları Rızvanice (^Ijjj) [Zvonice] tarafına güzâr etmek zımnında muhâfızı Vezîr Hasan Paşa'dan izin ü ruhsata hâst-kâr olduklarında müşârun ileyh kal‘a muhâfazasına me‘mûr ve tecâvüz-i hudûd zımnında tarafına emr-i ‘âlî zuhûr etmediğinden, men‘e mecbûr olup, ne hâl ise iskât ve birkaç gün mürûrunda fitne-kârân-ı serhad, kemâ fi'l-evvel cem‘-i haşerât edüp, tahsîl-i ruhsat içün hadd ü edebden </span><span class="font14" style="font-weight:bold;">[M2 7] </span><span class="font14">bîrûn nâ ma‘kûl harekât izhâr eylediklerinde düşmenin Turla'ya otuz sâ‘at bu‘du olup, serhadlere tecavüzü vukü‘ bulmadan askere izn ü insırâf, müşârun ileyhe bâ‘is-i ictinâb ü istinkâf olduğundan gayri, Lehlü himâyesiyle Devlet-i ‘aliyye bu tekellüf-i ‘azîmi ihtiyâr edüp, Hotin halkının ise murâdları i‘lâ‘-i kelime-i Mevlâ olmayup, Leh-lü'yü nehb ü seby olmağla, bu iki mahzûru mülâhaza ve Ordu-yi hümâyûn'dan haber gelinceye dek serhadd-i Pâdişâhî muhâfaza olunmak hususunda îrâd ettiği cevâb-ı ma‘kul, o makule ‘âkibet-i umûrdan gafil olanların sâmi‘a-i idrâklerine mevsûl olma-yup, hemân bağteten Vezîr-i müşârun ileyhin üzerine hücûm ve askerinin ekserîsi hârici kal‘ada bulunup, intihâz-ı fursatla o Vezîr-i müşterî-tedbîri dâire-i hestîden ma‘dûm eylediler. Bu haber-i hâyil Ordu-yi hümâyûn'a vâsıl oldukda, mukaddemâ Boğdan tarafına ta‘yîn ve şecâ‘at ü dirâyeti ma‘lûm-i erbâb-ı yakın olan Selânik Mutasarrıfı Vezîr Ahıshalı Hasan Paşa, Hotin Muhafızı nasb olunup, bir ân akdem me‘mûr olduğu emr-i muhâfazaya isti‘câl eylemesi bâbında tarafına hıtâben ısdâr-ı misâl-i lâzimü'l-imtisâl kılındı.</span></p>
<p><a name="bookmark4218"></a><span class="font14">Mütevaffâ-yı müşârun ileyh Çeteci ‘Abdullah Paşa'nın yeğeni olup, Rikâb-ı müs-tetâb-ı hazret-i Şehriyârî'de te‘ayyün ve şeref-i iktisâb eyleyerek nâyil-i Vezâret ve mükemmel kapu halkı ile sefer müzâkeresi hılâlinde ibtidâ Bender, ba‘dehû Hotin cânibine şukka-perdâz-ı livây-ı ‘azîmet olmuşidi. Müsinn ü ihtiyâr ve salâh-ı hâl ve evrâd ü ezkâr<a name="footnote1610"></a><sup><a href="#bookmark4219">1610</a></sup><sup></sup> iştigâli ile şöhret-şi‘âr bir Vezîr-i nâmdâr idi.</span></p>
<h2><a name="bookmark745"></a><span class="font14" style="font-weight:bold;"><a name="bookmark4220"></a>Fevt-i Kâtib-i Yeniçeriyân</span></h2>
<p><a name="bookmark4221"></a><span class="font14">Bir zemândan berü hasta ve ba‘zı emrâz ile dem-beste olan Yeniçeri Kâtibi Meh-med Subhî Efendi'nin sabâh-ı hayâtı şâm-ı memâta mübeddel ve kitâbet-i mezkûre Baş-muhâsebeci olan Kesriyeli-zâde Ebûbekir Beyefendi'ye muhavvel olup, Baş-muhâsebe ile Şehdî ‘Osmân Efendi huluvvü'l-mezâk ve üzerinde bulunan Sipâh Kitâbeti ile Âsitâne'den vürûdu fermân olunan ‘Abdî Efendi yeğeni Mustafa Efendi mazhar-ı işfâk oldu.</span></p>
<h2><a name="bookmark746"></a><span class="font14" style="font-weight:bold;"><a name="bookmark4222"></a>Terceme</span></h2>
<p><span class="font14">Mütevaffâ-yı mûmâ ileyh devr-i İbrâhim Paşa'da Beylikçi olan Halîl Fehmî Efen-di'nin mahdûmu olup, tera‘ru‘-i şebâb hengamında Mektûbî hulefâsına iltihâk ve bir zemân taşrada vüzerây-ı ‘izâma </span><span class="font14" style="font-weight:bold;">[M2 8] </span><span class="font14">Dîvân Kitâbeti ile neyyir-i kadr-i hüneri kâmilü'l-işrâk olup, ba‘dehû Âsitâne-i sa‘âdet'e vârid ve hocalık rütbesine mütesâ‘id olarak, ba‘zı menâsıb ile refî‘u'ş-şân ve giderek Beylikçi-yi Dîvân-ı şâmihu'l-erkân ol-muşidi. Ba‘dehû Mâliyye ve Darbhâne ve Arpa ve Defter emânetleriyle hurrem ve Baş-muhâsebe ve Yeniçeri Kitabeti ile şöhreti </span><span class="font14" style="font-style:italic;">ke-nârin „alâ „alem<a name="footnote1611"></a><sup><a href="#bookmark4223">1611</a></sup></span><span class="font14"><sup></sup> olup, târîh-i mezkûrda vefât ve teslîm ve vedî‘a-i hayât eyledi. Sâmî ve Şakir Bey'in tahrîr etdikleri vekayi‘i cem‘ ve kendüsü dahi birkaç senelik havâdis zammıyla makbûl-i kavâbil olur târîh yazup, el-yevm mütedâvel ü meşhûr ve Dâru't-tıbâ‘-ı ‘Âmire'de nüshaları mevfûr kılı-nup, eş‘âr-ı dilârâsı nazar-ı i‘tibâra sezâ ve pesendîde-i gürûh-i bulegadır. </span><span class="font14" style="font-weight:bold;">[Mısra]„:</span></p>
<p><span class="font14">Her şâmı kadr-i va‘îd ola Subhî Mehmed'in</span></p>
<p><span class="font14">nakş-ı mührü ve zâde-i tab‘ıdır. Hâlâ Tezkire-i Sânî ‘Abdulhamid Efendi sâhib-i terce-menin ahfâdındandır. Müteveffâ-yı mûmâ ileyh esîr-i sohbet-i ahbâb ve neşvedâr-ı ül-fet-i erbâb-ı elbâb iken, bir zemân ihtiyâr-ı kûşe-i hamûl<a name="footnote1612"></a><sup><a href="#bookmark4224">1612</a></sup><sup></sup> ve sahve-i mu‘aşeretden nüzûl edüp, bitâne-i ahvâline vâkıf ba‘zı ehl-i ma‘ârif, bu reftârdan su‘âl ü istikşâf-ı mâ fi'l-bâl eyledikde, şu veçhile cevâb vermiş ki: “Pâk-bâzân-ı mahabbet beyninde ‘alâka‘-i mu‘âşeret ta‘alluk-i karâbetden mü‘ekked olup, giderek havâşî-yi ‘uzamâya nüfûs-i rezîle ashâbı muhtelit olup, temahhuz-i mahabbete mübtenî olan mu‘âmele-i sâdıkane galebe-i hırs u hevâ sebebi ile mu‘âşeret-i ehl-i nifâk u tezvîre mütebeddel olup, yâr-ı sadık dediğin câsûs-i ‘uyûb u mahrem, muvâfık dediğin nümâyende-i zünûb oldu. Harîm-i sohbet-i havâssa rezâl-i nâs müdâhale etmekle, meclis-i üns ü ittifâk, berhem-zede-i dest-i nifâk olup, tevâbi‘-i gayr-i mutâvi‘den hırs u şerre ve cesâret ve sefeh-i zuhûru dahi, mahdûm-i metbû‘ tarafından buhl ü kahr sudûruna ‘illet olduğu içün elsi-ne-i herf-gîrân-ı zemân zemm ü kadha âmâde ve ebvâb-ı töhmet ve sû‘-i zann-ı enâmil-i iftirâ ile küşâde olarak havâss-ı kirâm ve ‘uzamâ-yı be-nâm bisât-ı ‘îş ve inbısâtı tayy edüp, nefislerin bi'l-iktizâ melzûzât-ı hevâ‘iyyeden men‘ ve ol ma‘nâ levâzımından olan eşyâ ve kurenâyı tedrîc ile terk ü red‘ eylediler.</span></p>
<p><span class="font14">Binâ-berîn meclis-i cihânın keremi mahabbeti bürûdet ü huşûnete mübeddel<a name="footnote1613"></a><sup><a href="#bookmark4225">1613</a></sup><sup></sup> ve ehl-i cûd u sehânın semâhat u mekremetleri taktîr u zınnete muhavvel oldu. ‘Aşk bazîn-ı </span><span class="font14" style="font-weight:bold;">[M2 9] </span><span class="font14">cemâl-i mehabbet olan yârân-ı pâkîze-sîret, âlûdegân-ı vâdî-yi mecâz olan ashâb-ı hiyânet müşâreketinden ibâ edüp, lafz-ı ülfet ü mehabbeti ve harf-i i‘tilâf ü muvâneseti lisâna almakdan tevakki eder oldular”.</span></p>
<h2><a name="bookmark4226"></a><span class="font14" style="font-weight:bold;"><a name="bookmark747"></a><a name="bookmark4227"></a>— &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Vukü„-i muhârebe bâ-tabûr-i a„dâ</span></h2>
<p><a name="bookmark4228"></a><span class="font14">Moskovlu ile mutâraha-i kâr-zâr mütehakkak u âşikâr olup, henûz tecâvüz-i hudûda ikdâm ve cesâretleri müşâhade olunmamış iken, muhâfız paşanın fikdânı sebebi ile askerî beyninde fesâd ve bu sebeble istihlâs-ı kal‘ada isti‘dâd vehmiyle Turla'dan bir mikdar asker imrâr eyledikleri, Hotin'de olan dilâverân-ı İslâm'a be-dîdâr oldukda, va-roşda bulunanlar üç gün muharebeden sonra bir fırkası kal‘aya mütehassın ve bir fırkası Boğdan tarafına teveccüh eylediği, kal‘ada olanlara mütebeyyin oldukda, a‘dâ temek-kün ü teterrüs etmemek kasdıyla ma‘mûriyyeti şühre-i âfâk olan varoşu ihrâk ve kal‘adan ceng ü peygâre teşmîr-i sâk eylediler. Kal‘ada olanların sebât ile mukavemetleri a‘dânın hesâbına uymayup, geldikleri semte hâyiben ‘avdet hilâlinde, Hotin me‘mûrlarından Teke Mutasarrıf'ı Abaza Mehmed Paşa yetüşüp, düşmen ile âheng-i ceng ve beş sâ‘at kadar i‘mâl-i top ve tüfeng eyleyüp, Paşa-yı mûmâ ileyhin emvâl ü eşyâsı garet ve ma‘iyyetinde olan askerin ekeserîsi nâyil-i şehâdet olduysa dahi, vâfir küffârı rumh-i hatar ve tîğ-i âteşbâr ile îsâl-i dereke-i nâr eylediği ihbârı Babadağ'ı Sahrâsı'nda mu‘asker-i hümâyûna vâsıl olup, top şenliği ile izhâr-ı beşâşet ü mesârr kılındı.</span></p>
<p><span class="font14" style="font-weight:bold;">Vürûd-i Ordu-yi hümâyûn be-İsakçı ve vukû„-i meşveret</span></p>
<p><span class="font14">Sadrıa‘zam ve Serdâr-ı Ekrem Babadağ'ından tahrîk-i kadem ve İsakçı Sahrâsı'na rekz-i ‘alem edüp, mühimmât ve levâzım-ı seferiyyeyi tekmîl ü itmâm zımnında yirmi gün kadar ârâm ve münâsib olan mahalle hirâm etmek irâdesiyle Ordu-yi hümâyûn ricâli ve Ocağlu ve sâyir erbâb-ı vukuf ile ‘akd-i encümen-i meşveret ve ne mahalle</span></p>
<p><a name="bookmark4229"></a><span class="font14">‘azîmet münâsib olduğunu keşf ü îzâha mübâderet edüp, hatta bu su’âl ‘akabinde: —Benim sefer ile ülfetim olmayup, ne tarafa hareket Devlet-i ‘aliyye'ye hayırlu ise o mahalli ta‘yîn ve cihet-i nâfi‘ayı bilâ-ketm ü tereddüd tebyîn edin” dedikde a‘dâ-yı dînin çigûnegi-yi ahvâli verây-ı perde-i hafâda mütevârî ve bu sebeble huzzâra v[â]leh ü </span><span class="font14" style="font-weight:bold;">[M2 10] </span><span class="font14">hayret-târî olup, herkes mühür-zen-i leb-i sükût ve birbirine nazar ile mebhût oldular. Baş-muhâsebeci Şehdî ‘Osmân Efendi tahrîk-i zebân ve a‘dâ bundan akdem Hotin tarafından nümâyân olup, bu def‘a Bender tarafından zuhûru ihtimâle karîb olduğunu beyân ile kelâmı tatvîl ve Serdâr-ı ekrem hazretleri: —Yetüşür sâyirleri dahi söylesün” kelâmıyla mûmâ ileyhi tahcîl eyleyüp, Ocak ihtiyarlarından ba‘zıları Özi ve Bender ) kakalarının hasânet ü metânetinden bahs ile Hotin tarafına hareketi tercîh ve ba‘zıları Nehr-i Tuna mürûrundan sonra iktizây-ı hâle göre hareket olunmasını tasrîh etmeleriyle, re‘y-i ahîr pesen-dîde-i Sadr-ı müşterî-tedbîr olup, muharremu'l-harâmın yirmi altıncı günü sunûf-i asâkir, kanûnları üzere Tuna üzerine memdûd olan cisrden Kartal cânibine güzâr ve yerlü yerlerinde nasb-ı hıyâm ve ittihâz-ı makam ile karâr eylediler.</span></p>
<h2><a name="bookmark749"></a><span class="font14" style="font-weight:bold;"><a name="bookmark4230"></a>Ba„zı havâdis</span></h2>
<p><span class="font14">Hotin Ser‘askeri nasb olunan Rumeli Vâlîsi Vezîr Mehmed Paşa, mukaddemâ ma‘iyyetine me‘mûr olan tavâyif-i askeri ile bi'n-nefs karşu tarafa mürûr irâdesinde olup, Moskovlu ile zünnâr-bend-i ittifâk olan Lehlü'yü seby ü istirkak ve Moskovlu'yu dahi hîn-i musâdefede zor-i bâzû ile dûzahîlere ilhâk etmek bâbında tâlib-i izn ü ruhsat ve husûs-i mezkûr bâdî-yi nazarda menâfi‘-i harbiyyeden ma‘dûd ise dahi cüz‘î tedâruk ile müşârun ileyhin hareketi, şerîta-i hazm ü ihtiyâta ‘adem-i ri‘âyet kabîlinden olup, binâ-berîn müşârun ileyh Ordu-yi hümâyûn'a gelüp, istîzân ettiği maslahatın zîr u bâlâsı mutâla‘a ve müşâvere ve dûş-i gayretine mahmûl olan hatb-ı cesîm Ser‘askerî'nin tekmîl-i şevârid-i umûru ‘akabinde icrây-ı muktezayât-ı hâle mübâdere olunmak üzere tarafına hükm-i şerîf itâre olundu.</span></p>
<p><span class="font14">Leh boyarlarının müteşahhıslarından olup, Moskovlu'ya muhâlefet ile terk-i ceyl ü memleket eden Potoski bir zemân Kırım Girây Hân dâyiresinde ikamet-güzîn ve bir dan Devlet-i ‘aliyye'ye tahrîr olunduğuna binâ’en, serbestlik lâzimesi vikaye olunarak Lehlü'nün istihsâl-i esbâb-ı râhatı ve beyne'd-devleteyn cârî olan ‘uhûd u şurûtun ‘adem-i mugayereti, cumhûra mü’ekkeden tahrîr ve vuku‘u muhtemel olan ba‘zı mekârihden men‘ u tahzîr olunmuşlar iken, ‘adem-i ısga ve kemâl-i gaflet ve gurur ile düşmenin ‘inân-ı ‘azîmetini irhâ eylediler. Ancak, Devlet-i ‘aliyye Lehlü'nün himâye-sinden dest-keş-i ferâğ olmayup, ihâta-i ‘âlem eder asâkir ile me‘mûriyyetimiz hasebiyle sayf u şitâ, subh u mesâ demeyüp, ne mahalde a‘dâyı bulursak şemşîr-i zafer-te‘sîr ile kahr u tedmîrlerinde taksîr olunmaz.</span></p>
<p><a name="bookmark4231"></a><span class="font14">Ben ki Pâdişâh-ı ‘alem-penâh hazretlerinin necli makamında dâmâd ve Serdâr-ı ekremi'yim, seyrim seyr-i İskender ve hareketim berk-i lâmi‘u'l-eserden bâlâ-ter olup, Devlet-i ‘aliyye'ye iddi‘â ettiğiniz safvet, şâ‘ibe-i küdûretden vâreste ise, hasmın gayr-i metbû‘u olan Lehlüler'i ifrâz etmek hususunu tarafından cumhûra işâet ve sen dahi başında olan Lehlüler ile hâzır u müheyyâ olup, o tarafa Ser‘asker nasb olunan Vezîr Mehmed Paşa ile bi'l-ma‘iyye Turla'yı güzâra sür‘at edüp, vüs‘ u tâkatiniz yetişdiği kadar îfây-ı lâzime-i dostî ve tarafdârîye dikkat eyleyesiz” dimekle meclise gayet ve kelâma nihâyet verildi.</span></p>
<h2><a name="bookmark750"></a><span class="font14" style="font-weight:bold;"><a name="bookmark4232"></a>„Azl-i Voyvoda-i Boğdan</span></h2>
<p><a name="bookmark4233"></a><span class="font14">Hıdemât-ı seferiyyede izhâr-ı sadâkat etmek irâdesiyle Boğdan Voyvodası nasb olunan Ligor'a câyize-i mu‘ayyene in‘âm ve Boğdan'dan mübâya‘a ve iştirâsı fermân <a name="bookmark752"></a>ne tefvîz ve bir ân akdem ‘azîmetle emr-i muhâfazaya kıyâm eylemesi igrâ vü tahrîz olundu.</span></p>
<h2><a name="bookmark4234"></a><span class="font14" style="font-weight:bold;"><a name="bookmark4235"></a>Zikr-i istişâre-i erkân-ı Devlet ve karâr-yâften-i irsâl-i Ser„asker be-cânib-i Leh</span></h2>
<p><span class="font14">Leh cumhûruyla Karlofça Musâlahası'nda mün‘akid olan şurûtun kemâ yenbağı icrâsında Devlet-i ‘aliyye tarafından ihtimâm ber-kemâl iken, Moskovlu mukaddemede beyân olunan vücûh-i menâfi‘-i istihsâl içün her lahzada bir nakş-ı garîb ve her demde bir fi‘l-i ‘acîb izhârıyla Lehlüler'in ba‘zı müte‘ayyinlerini taraflarına imâle ve fekat Devlet-i ‘aliyye hakkında olarak tahaffuzî ve tedâfu‘î ba‘zı şurût-i mukavele ve hufye-ten senedlerini münâvele eyledikleri mukaddemâ kar‘-ı sâmi‘a-i Devlet edüp, Moskov Kapı Kethudâsı Abreşkof'dan [Obreskov] bu keyfiyyet istihbâr olundukda ketme mecâli olmayup, sıdk-ı mâddeyi ikrâr etmişidi. Moskovlu'nun Lehlüler ile ittihâd ve muvâfaka-tından garazı tedrîc ile </span><span class="font14" style="font-weight:bold;">[M2 13] </span><span class="font14">evvelen Leh memleketine istîlâ ve sâniyen Devlet-i ‘aliyye hudûduna mazarrat u fesâd ilkasına dâyir bir ma‘nâ olup, kizb ü durûğ ile memzûc kelâmlarına ve li-maslahatin temhîd etdikleri mukaddemât-ı lâgiyelerine i‘tibâr olunmamak hususu, pend ü nasîhat sûretinde taraflarına ifâde olunmuşiken mütenebbih olmayup, dost ittihâz etdikleri kavim giderek miyânelerine ilkay-ı fesâd ve akviyâsını taraflarına bend ve zu‘âfâsını diyâr-ı ecânibe ib‘âd edüp, Moskovlu'nun derûn-i Leh'e duhûlü hılâf-ı ‘uhûd olduğuna binâ’en askerini çekmek ve umûr-i Leh'e ta‘arruz etmemek husûsu, her çend ifâde olunduysa dahi müfîd olmayup, zararları hudûd-i İslâmiy-ye'ye isâbet ve serhad nişîn olanları mübtelâ-yı endîşe ve zucret edüp, ‘âkıbet Moskovlu nakz-ı ‘ahd ve tecâvüz-i hudûd ve Hotin muhâsarasına bezl-i mechûd edüp, ahbâr-ı sikata göre, muhâsarada bulunan küffarın sülüsânı Lehlü'den olup, Devlet-i ‘aliyye im-tiyâzât-ı sâbıkalarını ibka ve himâyeleri zımnında hazâyin ifnâ etmiş iken, bu ni‘metin kadrini bilmeyup, kahr u istîsâllerini ızmâr eden kavme i‘ânet ve esbâb-ı şerr ü mazarrata delâlet eylediklerinden, üzerlerine dahi sefer etmek vâcib ve tâ‘ife-i<a name="footnote1614"></a><sup><a href="#bookmark4236">1614</a></sup><sup></sup> mezkûreden istîmâna râgıb olmayanların seby ü istirkaklariyçün asâkir-i kesire ile bir Ser‘asker nas-bı evliyây-ıumûr beyninde münâsib görülüp, derhâl otâk-ı Serdâr-ı ekremî'de bu hatb-ı ehemm içün meclis-i meşveret in‘ikad ve vüzerây-ı<a name="footnote1615"></a><sup><a href="#bookmark4237">1615</a></sup><sup></sup> ‘izâm ve ocağlu ve ricâl-i devlet ihzârıyla bâlâda beyân olunan mevâdd ta‘dâd olunduğundan gayri Leh tâyifesinden Moskovlu tarafına teba‘iyyet edenlerin seby ü istirkak ve büyût ü emâkin ve mevâzi‘ u mesâkinleri tahrîb ü ihrâk olunmak meşrû‘iyyetini şâmil taraf-ı şer‘-i enverden verilen dört kıt‘a fetvâ, Ordu Kadısı Efendi'ye li-ecli'l-kırâ‘e meclisde i‘tâ ve ol dahi fetvâları vâhiden ba‘de vâhidin kırâ‘et ile beyân-ı hükm-i Mevlâ edüp, Serdâr-ı ekrem hazretleri meclisde bulunanlara hıtâb ve: “Keyfiyyet cümlenin ma‘lûmu olup, bu emre müteferri‘-i hâtıra hutûr eden tedbîr ü tasarruf ne ise beyân olunsun” deyü isticvâb eyedikde: “Başımız hablü'l-metîn-i şer‘-i şerîfe merbût olup, bu bâbda sarf-ı makdûr cümleye min ehemmi'l-umûr olduğunu” beyân ve nasb-ı Ser‘asker ve Leh memleketine duhûl </span><span class="font14" style="font-weight:bold;">[M2 14] </span><span class="font14">ile izhâr-ı kerr u ferr maslahatında yek-zebân ü cenân oldular.</span></p>
<p><span class="font14">Bundan sonra Potoski ve Leh rboyârlarından birkaç nefer kimseler ve Ordu-yi hümâyûn'da bulunan düvel tercemanlOr^getürdilüp, Leh cânibine Ser‘asker nasb olunduğu beyânıyla Potoski'nin mukaddemâ ta‘ahhüdü üzere Moskovlu ve metbû‘larının tarîk-i istîsâllerini irâ’et ve Leh derûnuna idhâl olunacak asâkirin zahîrelerini tedârüke mübâşeret eylemek ve Moskovlu'nun muhâliflerini cem‘ ile kendü dahi bir tarafdan cenge ikdâm ü gayret eylemek mâddeleri îrâd olundukda, ol veçhile ‘amel edeceğini ve altmış bin kadar asker-i İslâm'a zahîre yetişdireceğini te‘ahhüd edüp, hıtâm-ı meclis hilâlinde mesfûr bir kıt‘a takrîr ‘arz etmekle, ‘umûm-i nâs mahzarında kırâ‘eti münâsib görülmeyüp, vakt-i âhara ta‘vîk ve cevabı mütâla‘aya ta‘lîk olundu.</span></p>
<p><a name="bookmark4238"></a><span class="font14">Hotin ve Boğdan Ser‘askeri olan Vezîr Mehmed Paşa hudûda karîb Tabûr nâm mahalde darb-ı hıyâm edüp, kable'l-meclis sebükbârca Ordu-yi hümâyûn'a ihzâr ve mekâsıd-ı devlet yegân yegân tarafına ihbâr olunup, Ser‘askerlik kürkü ile tebcîl ve ma‘iyyetine tertîb olunan asâkir ve mühimmât ve levâzım-ı Ser‘askerî ve edevât cümlesi tekmîl ve saferu'l-hayrın on sekizinci cum‘a günü<a name="footnote1616"></a><sup><a href="#bookmark4239">1616</a></sup><sup></sup> savb-ı Maksûd'a tesbîl olunup, bâlâda beyân olunan ahvâl ve Lehlü'nün gadre sülûkleri haklarında îcâb-ı ceng ü cidâl eylediğini mübeyyin düvel-i Nasârâ'ya beyân-nâmeler neşr ü irsâl olundu.</span></p>
<h2><a name="bookmark753"></a><span class="font14" style="font-weight:bold;"><a name="bookmark4240"></a>Havâdisât-ı müteferrika</span></h2>
<p><span class="font14">Kırım Girây Hân-zâde Kaplan Girây Sultân, zehâyir-i mîrî anbarları hirâsetine Kırım Hân'ı Kaplan Girây Hân tarafından me‘mûr ve muktezây-ı me‘mûriyyeti üzere emri muhâfazada sa‘yi meşkûr olup, bu mukâbelede ferve-i kâkum ilbâsıyla mesrûr oldu. İç-il Sancağı ilhâkıyla Bender Muhâfızı Mîr-i mîrân-ı kirâmdan Sarı-zâde Mehmed Paşa fi'l-asl Sivas Alay-beyisi olup, tuğyân-ı levendât zemânında Sivas Mütesellimi bulun-mağla, ser-âmed-i evbâş olan Kadı-oğlu ma‘rekesinde izhâr-ı şecâ‘at ve merdânegî et-diğinden, Mîr-i mîrânlık ile Çorum Sancağı, ‘unvân-ı ser-nâme-i ikbâli olmuşidi. Trabzon ve Van ve Kars eyâletlerinde dâyir ve Gürcü Mehmed Paşa vak‘asından sonra Kars nizâmına ta‘yîn kılınup, zorbaları tedmîr ve serhadd-i Pâdişâhî'yi tathîr eylediğine mukâbele </span><span class="font14" style="font-weight:bold;">[M2 15] </span><span class="font14">ve maskat-ı re‘si olan Sivas Eyâleti'yle hakkında mu‘âmele bi'l-mücâmele kılınmışdı. Sefer-i hümâyûn takrîbi ile Sivas Gü l Ahmed Paşa-zâde Vezîr el-Hâc ‘Ali Paşa'ya tevcîh ve mûmâ ileyh ‘an-asıl sefer görmüş ve âzmâyiş-i umûr etmiş kimselerden olduğuna binâ‘en, İç-il Sancağı'yla kadri tenvîh olunup, ba'dehû Bender Muhâfazası'na ‘inân-ı me‘mûriyyeti tahvîl ve bir müddet umûr-i muhâfazaya kıyâm ve takviye-i etrâf u enhâya ihtimâm üzere iken, enfâs-ı hayâtını tekmîl eyledi. Paşa-yı mûmâ ileyh cesûr ve behâdır ve i‘mâl-i askere kâdir ve umûr-i siyâsiyyede mâhir, latîfe-gûy, ma‘ârif-âşinâ ve tehdîdini îkâ‘a kâdir bir merd-i tüvânâ idi.</span></p>
<p><span class="font14">Sugür-i İslâmiyye'de mutarassıd-ı ruhsat-ı ceng ü peykâr olan vülât, ve serân-ı askere a‘dânın bulundukları mahallerde kahr u tedmîrleri husûsu mukaddemâ ahkâm-ı Sultânî ile tenbîh ü iş‘âr olunduğuna binâ’en, bu hılâlde Nureddîn Sultân, Aksu'yu bir mikdâr Tatar ile güzâr edüp, bin kadar Kazak'a tesâdüf edüp, tarafeyn birbirine ‘ale'l-gafle hücûm u hamle etmekle, Kazaklar firâr ve bir mahalde tehassun etdikleri âşikâr oldukda, etrâfları istî‘âb ve ekserîsi küşte-i şemşîr-i âteş-tâb kılınup, ecel-i nâ-resîdeleriyle bir nefer fuçyal, üftâde-i kemend-i ibtâl olup, Ordu-yi hümâyûn'a gönderildiği Hân tarafından tahrîr ve zikr olunan üserâ telhîs ile Âsitâne tarafına tesyîr olundu. Muhzır Ağa Yazıcısı ‘Abdusselâm Efendi, ahz-ı takrîr-i üserâ ve iblâğ-ı havâdis-i kü-berâ zımnında, Serdâr-ı ekrem'e olan intisâbını ocağlusu hazm edemeyüp, kurb-i Bâb-ı ‘âlî'den dûr ve şeref-i musâhabet-i Sadru's-sudûr'dan mehcûr olmak dâ‘iyesiyle, sûret-i ikrâmda Baş-yazıcı nasb olunup, birkaç gün mürûrunda bir Ağalık ile tagrîb ve yerine Zindan Kâtibi ‘Ömer Efendi tatrîb olundu. Diyârbekir muzâfâtından Palu Bey'i İsmâ‘îl Bey yarar asker ile Ordu-yi hümâyûn'a gelüp, alayını ru’yet ve bu mukabelede müste-hakk-ı tahsîn ve pâ-der-rikâb-ı ‘azîmet olan Leh cânibi Ser‘askeri ma‘iyyetine ta‘yîn olundu.</span></p>
<p><a name="bookmark4241"></a><span class="font14">Ordu-yi hümâyûn Kadısı olup, lisân-ı ‘avâmda Altunuçok dimekle şehîr olan ‘Abdullah Efendi ehl-i ‘ilm ü fazîlet ve sahib-i hûş u dirâyet olup, seferber olan emsâli-ne ri‘âyet olunduğu gibi, Efendi-yi mûmâ ileyh dahi melhûz-i nigâh-ı </span><span class="font14" style="font-weight:bold;">[M2 16] </span><span class="font14">‘âtıfet olmak, muktezây-ı şîme-i Devlet-i ebed-müddet olmağla, saferu'l-hayrın evâhirinde<a name="footnote1617"></a><sup><a href="#bookmark4242">1617</a></sup><sup> </sup>lutf-i hazret-i Cihân-bânî olan Anadolu Pâyesi fermânı Ordu-yi hümâyûn'a vârid ve ta-raf-ı Serdâr-ı ekremî'den yedine i‘tâ ile mahsûd-i erbâb-ı mesânid oldu.</span></p>
<h2><a name="bookmark754"></a><span class="font14" style="font-weight:bold;"><a name="bookmark4243"></a>Hareket-i Ordu-yi hümâyûn</span></h2>
<p><a name="bookmark4244"></a><span class="font14">İsakçı menzilinde mün‘akid olan meşveret-i ‘umûmiyyede Serdâr-ı ekrem hazretlerinin ne cânibe teveccüh edeceği kat‘ olunmayup, Tuna'yı murûrdan sonra maslahat-ı vakte nazaran hareket olunması karar-gîr-i erbâb-ı re‘y ü tedbîr olmuşidi. Ber-minvâl-i muharrer Tuna'yı geçüp, tayy-ı menâzil ile Hân-tepesi nâm sahrâ, muhayyem-i asker-i zafer-eser olup, Hotin tarafına gereği gibi takviye ve istihkâm ve ‘ale'l-husûs asker-i kesîr ile Leh cânibi Ser‘askeri'nin nasbı maslahatına hıtâm verilüp, Ordu-yi hümâyûn'un Bender tarafına teveccühü istisvâb ve saferin yirmi dördüncü günü<a name="footnote1618"></a><sup><a href="#bookmark4245">1618</a></sup><sup></sup> Bender'e karîb Yas-sı-tepe dimekle şöhret-yâb olan fezây-ı vâsi‘, ârâm-gâh-ı cünd ü sipâh oldu.</span></p>
<h2><a name="bookmark755"></a><span class="font14" style="font-weight:bold;"><a name="bookmark4246"></a>Ahz u habs-i Defterdâr-ı Bender</span></h2>
<p><span class="font14">Cizye Muhâsebesi'yle Bender Defterdârı olan Cânibî Dâmâdı Ahmed Efendi'ye hîn-i me‘mûriyyetinde o havâlîden zehâyir iştirâ ve anbârlara imlâ ve Bender Ser‘askeri ordusuna rûz-i merre ta‘yînat i‘tâsıyla fazlasını der-anbâr ve Sancağ-ı Şerîf ordusiyçün iddihâr etmek ve bu maslahat içün cânib-i mîrîden vâfir meblağ teslîm ve masrûfâtının kâ‘ide-i mîrî üzere mahsubiyyeti dahi tarafına tefhîm olunmuşidi. Bender'e vusûlünde hükm-i Hânî ile Bucak Tatarı Bender'e zahî</span><span class="font14" style="text-decoration:underline;">rÇg</span><span class="font14">etürüp, farz olunan behâsıyla bey‘a ‘arz eylediklerinde, her ne kadar kıyem-i zehâyir tenezzülde görüldüyse dahi, giderek tenezzül ziyâde olacağını mülâhaza ile kat‘-ı rağbet ve Tatarlar dahi intifây-ı nefâk ü revâc ile zahîreye ‘adem-i ihtiyâç mülâhazasını edüp, hamûlelerini nakl ve âhar mahallere bey‘ etdiklerinden, Bender'de kaht ü galâ zuhûruyla, Ser‘asker ordusunun idâresi müşkil ve bu sûretde iddihâr mâddesi<a name="footnote1619"></a><sup><a href="#bookmark4247">1619</a></sup><sup></sup> dahi nâ-kâbil olup, zarurî mukaddemâ der-anbâr olunan zehâyiri sarf ü ifnâ ve ba‘zan bedel i‘tâsıyla ashâb-ı ta‘yînâtı irzâ üzere iken Ordu-yi hümâyûn ile hisabdan bîrûn süvârî ve piyâde Bender Sahrâsı'nı hem-reng-i bukalemûn edüp, mukaddemce furûnlar ihzâr ve zehâyir iddihâr olunmadığından, hemân o gün tâyife-i askerîyi zarûret-i istî‘âb ve nân ü şâ‘ir </span><span class="font14" style="font-weight:bold;">[M2 17] </span><span class="font14">sevdâsı cümlesini endâhte-i hılâb-ı ıztırâb edüp, Bender muhtekirleri bir ‘alîkı evvelki gün bir guruşa ve ikinci gün üç guruşa dek furûht edüp, anların dahi sevdây-ı tama‘ ile zahîreleri tekmîl ve zarûret-i ekli def‘ etmeyecek nakde tebdîl olunduğu ve Hân-tepesi'nden Bender'e gelince, esnây-ı râhda zehâyirden zarûret çekilerek, Bender'de refâhiyyet-i tesliyyeti havâtır-ı askerde cevelân eder iken, Bender'e vusûl günü fikdân-ı zehâyir âz kaldı ki, sebeb-i guluvv-i asâkir ola. Binâ‘en ‘alâ zâlik Bender Defterdârı ‘azl ve hılâf-ı ‘âde Muhzır Ağa mahbe-sine nakl ve bir iki günden sonra hisâbı ru’yet olunmak içün Baş-bâkıkulu Ağa çadırına habs ile endâhte-i hâviye-i mezellet ü ezell olup, Baş-muhâsebeci Şehdî ‘Osmân Efendi Bender ordusuna Defterdâr nasb u ta‘yîn ve mehmâ-emken su‘ûbet-i umûru tehvîn olundu. Kıllet-i zâd behânesiyle iki günden sonra dirlikde ‘alâkası olmayup, nehb ü gâret kasdıyla Ordu-yi hümâyûn'a tebe‘iyyet edenlerden beş on bin âdem İsmâ‘îl Geçi-di'ne ve sâyir mahallere müteferrik ve âharlara sirâyet emri mütehakkak olduğundan me‘âbir ve mesâlike evâmir-i ‘aliyye tesyâr ve o makülelerin râh gürîzleri sedd olunmak tenbîhâtı vülâta ü hükkâma iş‘âr olundu. Bundan sonra yirmi yedi gün Bender'de ikâmet olunup, Kili ve Akkermân ve sâyir emâkinden ‘araba ve hayvânât ile zahîre nakl olunup, yevmiyye yüz yirmi beş kîle şa‘îr ve altı bin dokuz yüz çuval dakik ve dört bin kantâr beksemâd verilüp, gâh ‘aynen gâh nısfı bedelen i‘tâ olunmağla, Bender'de ve Tuna havâlîsinde olan zehâyire bi'l-külliyye nefâd gelüp, zahîresizlikden sâl-i kâbilde o mahallere a‘dây-ı dîn ber-vech-i sühûlet müstevlî olduğu mahalleri geldikce îzâh ü tebyîn olunur. Bi'l-fi‘l Defterdâr olan İbrâhîm Efendi bu hâl-i ‘ibret-iştimâli müşâhede ile sarf-ı makdûr ve Bender'de furûnlar binâsında ve askere zahîre yetişdirmek emrinde sa‘y-i nâ-mahsûr eylediği, re‘ye'l-‘ayn manzûr olduysa dahi sû-i tedbîr kabîlinden olan serhadleri zehâyirden ifrâğ ve vaktinde serhad-nişînleri<a name="footnote1620"></a><sup><a href="#bookmark4248">1620</a></sup><sup></sup> elem-i cû‘dan hâlet-i mahma-saya iblâğ eyledi.</span></p>
<h2><a name="bookmark756"></a><span class="font14" style="font-weight:bold;"><a name="bookmark4249"></a>Havâdis-i müteferrika</span></h2>
<p><a name="bookmark4250"></a><span class="font14"><a name="bookmark4251"></a>Kırım Hânı'nın ahvâl-i a‘dâya oldukça vukufu olup, düşmen kankı tarafdan zuhûr eyleceği tahkik olunmak hâtırası, kalb-i Serdâr-ı ekremî'ye lâyih ve ârâm-gâhı olan Kavşan Karyesi'nden </span><span class="font14" style="font-weight:bold;">[M2 18] </span><span class="font14">Ordu-yi hümâyûn'a gelmesi bâbında da‘veti mutazammın tarafına âdem râyih olmuşidi. Hân-ı müşârun ileyh yerinden hareket ve Ordu-yi hümâyûn'a bir sâ‘at mahalde tertîb olunan yemeklik resmi icrâsından sonra alay ile Or-du-yi hümâyûn'a gelüp, Serdâr-ı ekrem hazretleri birkaç hatve istikbâl ile lâzime-i mihmân-nüvâzîye ri‘âyet eyleyüp, sefere dâyir ba‘zı umûr müzâkeresinden sonra taraf-ı Hânî'lerine i‘dâd olunan hıyâma atf-ı ‘inân eylediler. Yeniçeri Ağası'nın hall ü ‘akde iktidârı olmayup, kıllet-i ta‘yînât sebebi ile zâbitleri kelâm-ı ma‘kul ile ilzâm, farîza-i zimmeti iken, rûy-i dürüştî ve huşûnetle herkese cevâb-dâde ve askeri ‘adem-i zabt ile birer tarafa üftâde eylediği gayzı, hâtır-ı erkân-ı Saltanat'da muzmerr ve Kırım Hânı dahi Serdâr-ı ekrem ile hîn-i mülâkâtda bu kazıyyeyi mü’ekked ü mukarrar edüp, fi'l-hâl Ağalık'dan ‘azl ü tekdîr ve Dimetoka'ya nakl ü tesyîr ve Bender Ordusu Ağası olan Kul Kethudâsı sâbık Süleymân Ağa Yeniçeri Ağalığı ile mazhar-ı lutf-i vefîr kılındı.</span></p>
<h2><a name="bookmark757"></a><span class="font14" style="font-weight:bold;"><a name="bookmark4252"></a>Vukû„-i meşveret</span></h2>
<p><span class="font14">îşbu şehr-i rebî‘ulevvel evâsıtında<a name="footnote1621"></a><sup><a href="#bookmark4253">1621</a></sup><sup></sup> Hân-ı ‘âlîşân ve vüzerây-ı ‘izâm ve sâyir erkân-ı devlet, otâk-ı Süreyyâ-nitâkda ‘akd-i encümen-i cem‘iyyet ve tarh-ı kur‘a-i meşveret eyleyüp, a‘dây-ı bed-sigâlin Ak-su tarafından Memâlik-i Devlet-i ‘aliyye'ye hücûmu karâyin-i hâliye ile istidlâl ve Boğdan boyarlarının ba‘zısı Moskovlu ile mütta-hid ve ba‘zısı firâra müsta‘id olmağla, Yaş Kasabası'nı muhâfazaya kaviyyü'l-iktidâr bir Vezîr-i nâmdârın ta‘yîn olunması münâsib-i hâl ‘add olunup, bu sûretde Moskovlu'nun Ak-su boynunda müceddeden inşâ eylediği îlsâvât ve Orhangrad ve Mîrhorâd kal‘alarının feth u teshîri ve kasd-ı mukâbele ile ser-nümâ olan Moskovlu'nun kahr u tedmîri zımnında: “Müretteb ordu ile bir Ser‘asker nasb u tesyîri münâsib midir?” deyü Serdâr-ı ekrem cümleye hıtâb ile cûyende-i cevâb-i ba-savâb oldukda, Moskovlu'nun zikr olunan kıla‘da askeri mevcûd iken, âhar mahalle ta‘yîn-i cünûd sû-i tedbîrden ma‘dûd olup, hemân kılâ‘-ı mezkûrenin istihlâsı içün kifâyet mikdârı asker ve mü-himmât ile bir Vezîr-i sütûde-tedbîrin Ser‘asker nasbı ve Boğdan memleketi ile Yaş Kasabası'nı muhâfazaya âhar bir Vezîr'in ta‘yîni enseb ve mecârî-yi ahvâle nazaran müstasvab olup, bu maslahat hıtâmında verây-ı estâr-ı Takdîr'den ne sûret rû-nümây-ı zuhûr olursa, </span><span class="font14" style="font-weight:bold;">[M2 19] </span><span class="font14">iktizâsına göre hareket olunur” deyü meclisde olan erbâb-ı elbâb, sedd-i ebvâb-ı sû’al ü cevâb eylediler. Binâ’en ‘alâ zâlik Bender Ser‘askeri olan Mol-dovâncı Vezir ‘Ali Paşa Ser‘asker'likden ‘azl olunup, Yaş Muhafazası'na ta‘yîn ve Aksu boynunda vâki‘ kılâ‘-ı mezkûrenin teshîriyçün tertîb olunan askere Vezîr Gü l Ah-med Paşa-zâde ‘Ali Paşa Ser‘asker nasb olunup, dûş-i istîhâli semmûr-i fâyizi's-surûr ile tezyîn olundu.</span></p>
<h2><a name="bookmark758"></a><span class="font14" style="font-weight:bold;"><a name="bookmark4254"></a>Lâhika</span></h2>
<p><a name="bookmark4255"></a><span class="font14"><a name="bookmark4256"></a>Vezîr-i müşârun ileyh gayet-bîn ve sâhib-i temkîn bir Vezîr olup, tavâyif-i askerînin me‘lûf-i tereffüh ü âsâyiş ve ceng husûsunda terk-i idmân ü âzmâyiş eyledikleri sebebi ile rûz-i mesâffda pây-dâr ve uğûr-i Pâdişâhî'de cân-sipâr olmayacağlarını istiş‘âr eylediğinden gayri, kıllet-i zehâyir bâdî-yi perîşânî-yi asâkir olacağını yâd ve dâmen-i isti‘fâya teşebbüs ile ref‘-i ‘akıre-i feryâd edüp, bilâhıre Kethudâ Bey ve Defterdâr Efendi kâffe-i umûr-i Ser‘askerî'yi iltizâm ile her irâdesinin husûlü zımnında berçîde-i dâmen-i ihtimâm olacağları mukaddemâtını temhîd ve hatb-ı cesîm-i Ser‘askerî'yi ger-den-i himmetine taklîd eylediler. Kırım Hânı dahi kırk bin kadar Tatar düşmen-i şikâr ile İlsâvât tarafına mürûr ve tahrîb ü ihrâk ve seby ü istirkak maslahatıyla diyâr-ı küffârı berhem-zede-i heyyâc u şûr etmek üzere me‘mûr oldu.</span></p>
<h2><a name="bookmark759"></a><span class="font14" style="font-weight:bold;"><a name="bookmark4257"></a>Ba„zı havâdis</span></h2>
<p><span class="font14">Bu esnâda a‘dâ tarafından deliller ahz ve istintâk olundukda, Rusya askeri sergerdesi olan Galçin nâm Ceneralin mukaddemâ Hotin tarafına irsâl etdiği Dolgoroki nâm Başbûğ ile Abaza Paşa ve sayir behâdıran-ı İslâm münâvele-i âlât-ı hısâm eylediklerinde, zikr olunan Başbûğ ve iki nefer Cenerâl ve üç nefer Mayor ile altı nefer ofiçyâl ve vâfir piyâde ve süvârî, müsellem-i eyâdî-yi zebâniyân ve pesmânde-gân-ı küffâr Ho-tin'e yirmi sâ‘at mesâfe olan Bâr Kal‘ası'nda ittihâz-ı mekân ve Kamaniçe Kal‘ası'na mesâmet olan karyelerde dört bin kadar Kazak etrâfdan henüz idrâk etmiş zahîreyi döğ-dürüp, Bâr Kal‘ası'nda olan küffâra îsâl ü infâk ve Kiyeve tarafından bu esnâda bir mikdâr asker gelüp, cem‘iyyet-i ûlâ'ya iltisâk ve Rusya hılâf-gîrlerinden olup, ba‘zı be-cenelere mutahassın olan Leh re‘ayâsını Kazâklar nehb ü garet ve karîben Hotin üzerine geleceklerini îmâ vü işâret eylediklerini ba‘zı cevâsîs tahkık ve bu hılâlde Leh tarafından firâr eden Yehûdîler dahi </span><span class="font14" style="font-weight:bold;">[M2 20] </span><span class="font14">ahbâr-ı mezkûreyi tasdîk eylediler.</span></p>
<p><span class="font14" style="font-weight:bold;">Mîr-i mîrân-ı </span><span class="font14">kirâmdan Karesi Sancağı mutasarrıfı olan Uzun ‘Abdullah Paşa çetecilik ‘unvânıyla Nehr-i Turla'yı karşu geçüp, kerhen ev tav‘an Rusyalu'nun yed-i te-</span></p>
<h2><a name="bookmark760"></a><span class="font14" style="font-weight:bold;"><a name="bookmark4258"></a>„Azîmet-i Hân-ı „âlîşân be-Kavşan</span></h2>
<p><a name="bookmark4259"></a><span class="font14"><a name="bookmark4260"></a>Müşârun ileyh temşiyet-i sâz u seleb ile diyâr-ı a‘dâyı engîhte-i şûr u şagab etmek üzere me’mûr olduğundan, şehr-i rebî‘ulevvelin beşinci günü<a name="footnote1622"></a><sup><a href="#bookmark4261">1622</a></sup><sup></sup> Serdâr-ı ekrem ile resm-i vedâ‘ı icrâ ve seksen altı bin guruş cânib-i mîrîden tarafına i‘tâ olunup, geldiği minvâl üzere vüzerây-ı ‘izâm ve sâyir erkân-ı devlet teşyî‘ine dâmen-dermeyân-ı ri‘âyet ve tantana vü dârât ile Kavşan'a doğru ‘inân-rîz-i ‘azîmet oldu.</span></p>
<h2><a name="bookmark761"></a><span class="font14" style="font-weight:bold;"><a name="bookmark4262"></a>Nefy-i Vâlî-yi Haleb Receb Paşa</span></h2>
<p><a name="bookmark4263"></a><span class="font14">Müşârun ileyh İbrâ’îl Muhâfızı iken, a‘dâ Hotin Kal‘ası'nı muhâsara ve agâz-ı müşâcere edüp, mahsûrlara bi'n-nefs imdâd eylemesi bâbında tarafına mü‘ekked emr-i ‘âlî şeref-sudûr olmuşiken, me‘mûr olduğu mahalle ‘azimetden izhâr-ı ‘acz ile bir zemân Özi havâlîsinde geşt ü güzâr ve bir müddet Bender'de ikâmet ile imrâr-ı rûzgâr eyler idi. Müşârun ileyhin ‘uhdesinde Haleb Eyâleti gibi nemâdâr bir mansıb var iken, Bender varoşunda bir hâne istîcâr ve yirmi beş sene kadar derbeder etba‘ ile karâr edüp, tedârük etdiği cevârîye mukârenet ve leyl ü nehâr idâre-i perkâr-ı mubâza‘a ile ifrâğ-ı cerâb-ı şehvet edüp, bu reftâr ü evzâ‘ı, her hâlde muhıll-i şân-ı Vezâret olduğundan def-ter-i vüzerâdan ismi ilgâ ve Dimetoka'ya nefy ü iclâ olundu.</span></p>
<h2><a name="bookmark762"></a><span class="font14" style="font-weight:bold;"><a name="bookmark4264"></a>Ba„zı tevcîhât-ı vüzerây-ı „izâm</span></h2>
<p><a name="bookmark4265"></a><span class="font14">Mora taraflarının muhâfazası, muktezây-ı hâle göre ehem ve sâhib-i şân bir Vezîr'in o havâlîde bulunması elzem olduğuna binâ‘en, Sadr-ı esbak Muhsin-zâde Mehmed Paşa'ya Anabolu Muhâfazası çesbân </span><span class="font14" style="font-weight:bold;">[M2 21] </span><span class="font14">görülüp, ol babda tarafına hitâben irsâl-i emr-i celîlü'ş-şân ve Kandiye Muhâfızı Sadr-ı esbak Hamza Paşa'ya Cidde Sancağı'yla Habeş Eyâleti ve sâbıkâ Anabolu Muhâfızı Vezir Hüseyin Paşa'ya Kan-diye Eyâleti tevcîh ü ihsân olundu.</span></p>
<h2><a name="bookmark763"></a><span class="font14" style="font-weight:bold;"><a name="bookmark4266"></a>Mürûr-i a„dâ be-cânib-i Hotin ve vukû„-i meşveret ve ta„yîn-i asâkir</span></h2>
<p><span class="font14">Hasm-ı mekkâr Leh memleketinde cem‘ u tertîb etdiği küffâr ile şehr-i rebî‘ulevvelin ikinci günü Hotin'e sekiz sâ‘at bu‘du olan Goroki </span><span class="font4" style="font-style:italic;">)^j^ji</span><span class="font14" style="font-style:italic;">(</span><span class="font14"> nâm ma‘berden köprüsünü kurup, berü tarafa güzâr etdiğini ve Hotin Kal‘ası'na zahîre ile imdâd ve Ser‘asker ordusuna mühimmât ve asker ve cebehâne ile mu‘âvenet olunup, mukâbeleye isti‘dâd verilmek husûsunu Ser‘asker Paşa ve mukaddemâ o tarafa me‘mûr İslâm Girây Sultân tahrîr u ihbâr eylediklerine binâ‘en, vücûh-i Ordu-yi hümâyûn Kethudâ Bey çadırında ictima‘ ve mefhûm-i kâyimeye cümlesi kesb-i ıttılâ‘ edüp, Kırım Hânı'nın mu-kaddemâ İlsavat tarafına tasmîm olunan me‘mûriyyeti fesh olunmaksızın Nureddîn Sultân'ın mikdâr-ı vâfî Tatâr ile o tarafa me‘mûriyyeti ve yâhûd tertîb-i âhar ile imdâd ü i‘âne olunmak bahsi dermeyân ve emreynin biri tercîh olunamayup, bi'l-âhıra Hân-ı ‘âlişân ile müzâkere ve mücâvebe olunmak istihsân olunmağla emr-i mezbûru şifâhen <a name="bookmark4267"></a>müzâkere ve haberini îsâl etmek üzere Sadrıa‘zam Mektûbçusu Süleymân Feyzî Efendi Kavşan'a irsâl olunmuşidi. Ordu-yi hümâyûn'a gelen tahrîrâtı mûmâ ileyh Kırım Hânı'na takdîm ve ne gûne tedbîr muktezî olduğunu istikşâf ile Nureddîn Sultân'ın ta‘yîn olunmasını tefhîm eyledikde, Sultân'ın bu mâdde dâyire-i istitâ‘atından hâric olup, bi'n-nefs kendüsünün hareketi lâzım geldiğini ve Tatar tâyifesi top ve humbaraya tâb-âver olma-yup, ma‘iyyetine lüzûmu kadar ‘Osmânlu askerinin me’mûriyyetini ve Hân-tepesi'nde olan anbarlar ve Yaş Kasabası muhâfaza olunmak husûslarını ifâde ve bu cevâb ile mûmâ ileyhi i‘âde etmişidi. Mâh-ı merkumun sekizinci günü<a name="footnote1623"></a><sup><a href="#bookmark4268">1623</a></sup><sup></sup> ‘umûm meşvereti tertîb ve Bender ihtiyârlarından birkaç kimse meclise idhâl ile usûl-i maslahat cümle muvâce-hesinde tefrî‘ ve tebvîb olundukda, Hân cenâbının serhadlerin a‘zamı olan Bender ve Özi kakalarını terk ile Hotin'e teveccühü her çend münâsib değil ise dahi bu bâbda re’y u irâdelerine muvâfakât, mûcibât-ı maslahatdan olup bi'n-nefs ‘azîmetlerini ehl-i şûrâ </span><span class="font14" style="font-weight:bold;">[M2 22] </span><span class="font14">vücûd-i mahzûr ile ma‘kul görüp, ancak: —Bu tarafları muhâfaza içün Nureddîn Sultân'ın Kavşan nâm mahalde darb-ı hıyâm-ı ârâm eylemesi lâzımdır” deyü huzzâr-ı meclis ıtlâk</span><span class="font14" style="font-weight:bold;">-</span><span class="font14">ı zimâm-ı kelâm etmeleriyle, Hân-ı müşârun ileyhin me‘mûriyyeti zımnında iktizâ eden nâme-i hümâyûn ve hulâsa-i ârâ‘-i ehl-i meşvereti mutazammın tahrîrât, taraf-ı Serdâr-ı ekremî'den ib‘âs ve harekete tergıb ü ihsâs olundu. Bundan sonra Hân ma‘iyyetine Diyarbekir Vâlîsi Vezîr Mehmed Emîn Paşa ve Yeniçeri Ocağı'ndan on beş bin süvârî ile yirmi bin piyâde ve müstevfâ top ve barut ve sâyir eşyâ tertîb ve firistâde ve anbarlar muhâfazasına dahi asker ta‘yîn olunup, mukaddemâ iki bin Arnabûd ile Or-du-yi hümâyûn'a vârid Mîr-i mîrân'dan Ahmed Paşa-zâde Mehmed Paşa dahi Yaş Kasabası muhâfazasına me‘mûr Vezîr ‘Ali Paşa ma‘iyyetine tesbîl ve hareketi ta‘cîl olundu.</span></p>
<p><span class="font14" style="font-weight:bold;">Vukü„-i muhârebe ve perîşânî-yi<a name="footnote1624"></a><sup><a href="#bookmark4269">1624</a></sup></span><span class="font4"><sup></sup> </span><span class="font14" style="font-weight:bold;">asâkir</span></p>
<p><span class="font14">Hotin Ser‘askeri, Mar‘aş Beylerbeyisi Abaza Mehmed Paşa ile Canikli ‘Ali Bey'i tavâyif-i askerî ile karşı tarafa geçürmek kaydında iken, cisr binâsına bakılmayup, İz-vance tarafına ‘ubûr ve mahall-i mezkûrda küffârdan birkaç alay zuhûr edüp, fi'l-hâl cenge şurû‘ ve düşmen ‘asker-i İslâmı taburları üzerine çekmek hud‘asıyla meyl-i rucu‘ edüp, bu hud‘adan ehl-i İslâm gâfil ve ta‘kıb ederek nâ-gâh tabûr-i hasma vâsıl olmalarıyla düşmen göz açdırmayup, toplara âteş ve süvârîsine ruhsat verüp, nâ-çâr birkaç dakîka mutârada ve kesret-i düşmen mâni‘-i sebât ü mecâlde olup, birkâç nefer merd-i mücâhid ser-suffa-i behîşte mütesâ‘id ve vâfir küffâr reh-rev-i dâru'l-bevvâr olduğu hâlde, cünûd-i muvahhidîn ‘avdet ve Canikli ‘Ali Bey'i o aralıkda düşmen ihâta edüp, hayâtından nevmîd olduğu Abaza Paşa'ya be-dîd oldukda, mecma‘ı küffâra hücûm u îlgâr ve merkumu tahlîs ile ‘atîk-i seyf-i hûnbâr edüp, bundan sonra bî-nân ü ‘alef ve mukâbele-i a‘dâda ikâmet sebeb-i telef olacağını Paşa-yı<a name="footnote1625"></a><sup><a href="#bookmark4270">1625</a></sup><sup></sup> mûmâ ileyh idrâk ile askeri</span></p>
<p><span class="font14">Hotin tarafına imrâr ve vâki‘ olan ahvâli Ser‘asker Paşa'ya ihbâr eyledi. Birkaç gün teneffüs ü râhatdan sonra tekrar asker-i bî-şümâr ile o tarafa güzâr musammem iken, bâlâda ifâde olunduğu gibi, düşmen Nehr-i Turla'ya birkaç mahalde köprü kurup, askerini pey-der-pey bu tarafa geçürdiği Ser‘asker Paşa'ya inhâ olunmağla, orduda mevcûd asâkir ile İslâm Girây'ı mukâbele-i düşmene ta‘yîn ve Hotin'e iki sâ‘at </span><span class="font14" style="font-weight:bold;">[M2 23] </span><span class="font14">mesâfe-de tertîb-i sâk u yemîn kılınup, her tarafdan ceng ve savaş kapuları küşâde ve iki taraf-dan vâfir âdem hâke üftâde olup, düşmen-i hadî‘at esâs-ı savlet-i İslâmiyân'a nazar ile endâhte-i hâviye-i bîm ü hirâs ve cenb-i ma‘rekede vâki‘ bîşeye istizhâr ile meydân-ı cengi hâlî bırakdığını İslâm askeri müşâhede ve ihsâs eyledikde meyl-i karar-gâh ve ‘ale's-sabâh zîr-i perde-i hafâdan rû-nümây-ı bürûz olacak nakş-ı garîbe medd-i târ-ı nigâh eylediler.</span></p>
<p><a name="bookmark4271"></a><span class="font14">Zehâyirde olan kıllet ve üç beş günden berü zehâyir vaktiyle yetişemeyüp, elem-i cû‘ ile insân ve hayvân bî-tâb ü tâkat olduklarından, askeri beyninde erâcif ve guft-gû tekevvün ve bâ-husûs ru‘esây-ı asker yek-dîğere ızmâr-ı tebâguz ve tedâgun edüp, ne hâl ise Hotin Muhâfızı Vezîr Hasan Paşa tavâyif-i askerîye nush u pend edüp, kelimât-ı ma‘külesi ancak dört yüz kadar merd-i mübârize te’sîr ve ertesi gün meydân-ı cengde sell-i şemşîr eyleyüp, altmış bin kadar lâyık-ı migzel ü mi‘cer olan asker tilâl ü vihâdda zikr olunan behâdırların cengine nazar ve ezyâl-i imdâd u i‘âneyi cerr ile âmâde-i firâr ve mağrur-i hayât-ı müste‘âr olmuşlar idi. O makülelere medâr-ı cür’et olmak içün birkaç def‘a dahi sâlifu'l-beyân dilâverler düşmene hecme-endâz-ı salâbet ve giderek bir mikdârı nâyil-i rütbe-i şehâdet ve bir mikdârı cerîhan ‘avdet ve bu hamelât pey-der-pey sebebi ile vâfir kâfir muste’sıl-i seyf-i bâtir oldular. Bu hücûmun dahi fâ’idesi<a name="footnote1626"></a><sup><a href="#bookmark4272">1626</a></sup><sup></sup> olma-yup, encâm-ı kâr ibtidâ Yeniçeri serden-geçdileri gürîzân ve giderek meterislerde olan piyâdeye dahi bu hâlet sereyân edüp, ba‘zısı Boğdan tarafına ve ba‘zısı Hân-tepe'si etrâfına şitâbân oldular. Ser‘asker Paşa bu keyfiyyetden müte’ellim ü müte’essif ve muhâfız bulunan Vezîr Hasan Paşa ile kal‘a tarafına munsarıf olarak muhâfaza-i kal‘aya ihtimâm ve îfây-ı hakk-ı nân u nemek-i Şehriyâr-ı enâm eylediler. Küffâr dahi meydânı askerden hâlî bulup, kal‘ayı her cânibden mahsûr ve leyl ü nehâr top ve humbara ile mahsûrları bî-huzûr eyledi.</span></p>
<h2><a name="bookmark765"></a><span class="font14" style="font-weight:bold;"><a name="bookmark4273"></a>Ba„zı havâdis</span></h2>
<p><span class="font14">Bundan akdem İlsavât üzerine asker tertîb ve birkaç orta dahi karşuya eğerçi imrâr u tesrîb olunmuşidi. Ancak Ser‘asker ordusuna zahîre îsâlinde ‘usret ve ‘ale'l-husûs Ho-tin vak‘ası dahi beyne'n-nâs vâsıl-ı ser-menzil-i şöhret olup, bâri şu kadar tedârük </span><span class="font14" style="font-weight:bold;">[M2 24] </span><span class="font14">ve emek zâyi‘ olmamak içün a‘dâyı işgâl ve çete tarîkıyla bir mikdâr asker o tarafa ta‘yîn ve irsâl olunsa, fâyideden hâlî olmayacağını bu def‘a mün‘akid olan meclisde ba‘zı ehl-i tedbîr takrîr etdiklerinde, re’y ü tedbîrlerine lâ-be’s denilerek birkaç kimseye hil‘at ilbâs olunmuşidi. Asâkir beyninde olan ihtilâl ve zahîre kılletiyle hâsıl olan teşvîş-<a name="bookmark4274"></a>i bâl bu mâddeyi dahi ilga ve Hotin tarafı şuglüne ilcâ eyledi. Ordu-yi hümâyûn'da bi-kazâ’illâhi Te‘âlâ vukû‘ bulan kaht ü galâ sebebi ile nev- be-nev urcûfe hâdis ve hall ü ‘akd erbâbının kemâl-i ıztırâb-ı vahşetine bâ‘is olup, Serdâr-ı ekrem dahi ‘adem-i müsâ‘ade-i rûzgâr ile münharifü'l-mizac ve muhtâc-ı tedbîr u ‘ilâc olup, herkes müte-hayyir ve gayet-i ahvâle nâzır iken, nâ-gâh Bender varoşunda câdde ile gider bir şahs-ı küşteni: —Kâfir basdı” sadâsıyla feryâd ve hâric u dâhilde bulunanların dehşetini müzdâd edüp, az kaldı deryây-ı mevvâc-ı asker latme-endâz-ı hurûş ve nehb-i ordu gibi bir emr-i mekrûh vukü‘uyla ‘âlem-i ser-mest ve medhûş ola! Hele ne hâl ise: “Mekr-i câsûsdur” deyü dellâllar nidâ ve serhad halkı dahi bu ma‘nâya zehâb ile def‘-i hareket-i erbâb-ı hevâ eylediler. Boğdan Voyvodası Ligor'un ‘azl ü istîsâli mukaddemâ işrâb ve Âsitâne'den Voyoda vürûduna dek umûr-i Boğdan'ın iki üç Boyar'a tefvîz olunması is-tisvâb olunmuşidi. İskerlet Suyu'ndan Kostantîn bu defâ Boğdan Voyvodalığı'na ta‘yîn ve Ordu-yi hümâyûn'a gelüp, ilbâs-ı hil‘at olundukdan sonra, izhâr-ı mâye-i sadâkat eylemesi tenbîhâtıyla gûş-i gafleti ta‘rîk ve mukaddemâ Boğdan tarafına me’mûr Çer-kes Bey mübâşiriyyeti ile zimâm-ı ‘azimeti tahrîk olundu.</span></p>
<h2><a name="bookmark766"></a><span class="font14" style="font-weight:bold;"><a name="bookmark4275"></a>Başbûğ-şüden-i „Ali Paşa be-cânib-i Hotin</span></h2>
<p><a name="bookmark4276"></a><span class="font14">Bundan akdem a‘dânın berü taraflara mürûr etdiği haberi mütevâtir ve meşhûr olduğuna binâ’en, Hân ve sâ‘ir</span><span class="font10">1 </span><span class="font14">me’mûrlar Hotin tarafına teveccüh ve hilâl-i tarîkde bozgun askere tesâdüf ile el-yevm düşmen Kanlı-köprü'de olduğunu tefevvüh etmeleriyle, râh-ı gürîzleri kat‘ ve cümlesi cem‘ olunduğu ve bir mikdâr zahîre ve piyâde asker ile imdâd olunması Hân ve ‘Ali Paşa taraflarından tahrîr olunmağla, mümkin mertebe piyâde ve zehâyir tesyârından başka ‘Ali Paşa Başbûğluk ‘unvânıyla i‘zâz ve Ordu-yi hümâyûn hazînesinden guzâta lede'l-iktizâ sarf-ı tevzi‘ içün beş bin altun ve bir mikdâr çelenk ifrâzıyla bâzûy-ı </span><span class="font14" style="font-weight:bold;">[M2 25] </span><span class="font14">iktidârı tesdîd ve Hân-ı ‘âlişân ile müzâkere-i umûr ve ittifâk etmek husûsâtı tarafına te‘kîd ve on bin guruş dahi be-resm-i ‘atiyye Abaza Paşa tarafına irsâl ve cümleye evâmir ve kavâyim ile ifâde-i hâl olundu.</span></p>
<h2><a name="bookmark767"></a><span class="font14" style="font-weight:bold;"><a name="bookmark4277"></a>Hareket-i Ordu-yi hümâyûn ve nasb-ı Ser„asker ve Muhâfız-ı Bender</span></h2>
<p><span class="font14">Hotin Ser‘askeri Vezir Mehmed Paşa'nın ordusunda ihtişâd eden ecnâdın, mukabele-i a‘dâda ‘adem-i sebât ile müteferrik-i berârî vü felât oldukları, Ordu-yi hümâyûn halkına bâ‘is-i fütûr u kesel ve düşmenin kasdı Yaş tarafında İbrâ‘îl Kal‘ası'na hücûm olduğunu askerî tâ‘ifesi<a name="footnote1627"></a><sup><a href="#bookmark4278">1627</a></sup><sup></sup> takavvül ile tedâbîr-i evvele<a name="footnote1628"></a><sup><a href="#bookmark4279">1628</a></sup><sup></sup> îrâs-ı vehn ü halel eylediklerinden gayri Bender anbarlarında mutalaka me’kûl</span><span class="font14" style="text-decoration:underline;">ât ka</span><span class="font14">lmayup, bi-zarûre sevâhil-i Tuna'dan çâr-pâ ile isticlâb ve vaktiyle zehâyir yetişeme</span><span class="font14" style="text-decoration:underline;">diği</span><span class="font14">nden<a name="footnote1629"></a><sup><a href="#bookmark4280">1629</a></sup><sup></sup> sunûf-i asâkir ızdırâb çeküp, bu esbâb ile yevmiyye iki bin üç bin kadar âdem Ordu-yi hümâyûn'dan ser-dâde-<a name="bookmark4281"></a>i vâdî-yi firâr ve i‘âdeleri nâ-güncây-ı havsala-i iktidâr olup, askere bu cihetle kıllet ta-rayân ve beyne'n-nâs nev-be-nev erâcîf ve ükzûbe deverân etmişidi. İbrâ’îl ve Isakçı anbarlarından nakl-i zahîre âsân ü heyyin ve Hotin'e imdâdın sühûleti mütebeyyen olmak haysiyyeti ile Hân-tepesi'nde Ordu-yi hümâyûn'un mehâsin-i istikrârını kâr-fermâyân-ı Devlet tedbîr ve Bender'e bir ser‘asker ve muhâfız ta‘yîn olunmasını tezkîr eylediler. İlsâvât cânibi Ser‘askeri Vezîr Gü l Ahmed Paşa-zâde ‘Ali Paşa Ser‘askerliğ'e şâyân görülüp, ilbâs-ı hil‘at zımnında Serdâr-ı ekrem tarafından da‘vet olundukda, perîşânî-yi asâkir ve kıllet-i zehâyir ile kabûl-i hatb-ı Ser‘askerî'den rû-tâb-ı ictinâb ve Kethudâ Bey haymesine gelüp, mehâzîr-i Ser‘askerî'yi ıtnâb ü ishâb ile ‘adem-i kabûlü-nü işrâb edüp, taraf-ı Serdâr-ı ekremî'den ilbâs-ı hil‘at maslahatı ta‘cîl olundukça, se-beb-i taleb ne olduğu ma‘lûm olduğundan, izhâr-ı tereddüd ve su‘ûbet-i hâl fikriyle bi'z-zarûre irâ‘et-i rûy-i dürüştî ve ta‘annüd edüp, iki sâ‘at kadar kıl ü kal ve cevâb ü su’âl-i mütemâdî ve iki tarafın mândegî ve ta‘bına bâdî olup, bi'l-âhıra Ordu Kadısı ‘Abdullah Efendi ve Kapu Kethudâsı Bayburdî Mustafa Ağa Meclis'e gelüp, ebhâs-ı kesîre ile müşârun ileyhi ilzâm ve yetmiş beş bin guruş mîrîden yirmi beş bin guruş Kapu Kethu-dâsı'ndan ber-vech-i karz tarafına teslîm olunup, sâyir metâlibin husûlüne dahi bi'l-ittifâk </span><span class="font14" style="font-weight:bold;">[M2 26] </span><span class="font14">ihtimâm edeceklerini te‘ahhüd ve iltizâm eylediklerinden, sûret-i rızâ ile Otâk-ı Serdâr-ı ekremî'ye tahrîk-i pâ ve dûş-i istîhâline Ser‘askerlik hil‘ati iksâ olunup, Mîr-i mîrân'dan dîger Abaza Paşa dahi Bender Kal‘ası muhâfazasına ta‘yîn ve onun dahi metâlibine müsâ‘ade ile harâreti teskîn olundukdan sonra Sadrıa‘zam ve Serdâr-ı ekrem hazretleri işbu rebî‘ulevvvelin yirmi ikinci çehârşenbih günü<a name="footnote1630"></a><sup><a href="#bookmark4282">1630</a></sup><sup></sup> Bender Sahrâsı'ndan fekk-i evtâd-ı ikamet ve Hân-tepe'sine doğru tahrîk-i livâ-i ‘azîmet edüp, Karahisâr Mutasarrıfı Mîr-i mîrân'dan Seyyid Mehmed Paşa çarhacılığı ihtiyâr ve Çir-men Beyi Cevher Paşa dümdâr kılındı. Ser‘asker-i müşârun ileyhin ma‘iyyetine tertîb-i cunûdun lüzûmu zâhir olduğundan, Karahisâr Sancağı mutasarrıfı olup, Mîr-i mîrân'dan Esîrî Bekir Paşa ve Hacı-zâde Mehmed Paşa ve Haleb Eyâleti ve Sipâh ve Silahdâr ocağlarından biner nefer terakkılü tahrîr olunup, Yahyâ Paşa Mektupçusu Hüsnü Efendi dahi Bender Defterdârı yerine kayim ve selefi Şehdî ‘Osmân Efendi Ordu-yi hümâyûn ile Hân-tepesi'ne ‘âzim oldu.</span></p>
<h2><a name="bookmark768"></a><span class="font14" style="font-weight:bold;"><a name="bookmark4283"></a>A„dây-ı bed-sigâl</span></h2>
<p><span class="font14">Asker-i İslâm'ı tevhîm ve işgal kasdıyla Özi Kal‘ası etrâfına bir mikdâr Kazak ve katana irsâl eyleyüp, hazm ü ihtiyâta ri‘âyeten asker ve akça talebini mutazammın Özi Muhâfızı Vezîr Süleyman Paşa ve Defterdâr ve sâ‘ir<a name="footnote1631"></a><sup><a href="#bookmark4284">1631</a></sup><sup></sup> zâbıtânın Ordu-yi hümâyûn'a ‘arîzaları gelmekle, İsmâ‘îl ve Kili taraflarından üç bin kadar dalkılıç tahrîrine ruhsat verildiğinden başka, sâyir Yeniçeri ve Cebeci ve Topçu ocağlarından iki bin piyâde o tarafa firistâde ve ta‘yînât-ı asâkire medâr olmak içün Özi Defterdârı tarafına dahi yirmi beş bin guruş irsâliyle matlûblarına müsâ‘ade olundu.</span></p>
<h2><a name="bookmark769"></a><span class="font14" style="font-weight:bold;"><a name="bookmark4285"></a>İ„dâm-ı Kahraman Paşa</span></h2>
<p><a name="bookmark4286"></a><span class="font14">Dukakin Sancağı Mutasarrıfı Kahraman Paşa, altı bin mîrîlü asker ile sefere me’mûr olup, ancak üç bin nefer tahrîr ve mîrînin bâkı akçasını müstelezzât-ı hevâ vü hevesine sarf vü tebzîr edüp, yollarda hetk-i a‘râz-ı Müslimîn ve nehb-i emvâl-i mesâkîn ederek Tuna'ya kurbiyyeti haberi alındıkda, Hotin muhâfazasına me‘mûr ve bu cünha-i ‘azîmesi mektûm-i sudûr-i evliyây-ı umûr olmuşidi. Hotin'e vardıkda muktezây-ı cibilleti olan fesâda âgaz ve askerî tâyifesini iğvâ vü tesvîl ile her bâr derîce-i fitneyi bâz edüp, Hotin Muhâfızı Vezîr Hasan<a name="footnote1632"></a><sup><a href="#bookmark4287">1632</a></sup><sup></sup> Paşa'nın meftûnu olan asker vâsıtasıyla in‘idâmına ‘illet </span><span class="font14" style="font-weight:bold;">[M2 27] </span><span class="font14">ve a‘dây-ı li‘am Hotin'e geldikde, henüz rihây-ı harb idâre ve gubâr-ı ceng isâre olunmadan: —Asker bozuldu!” âvâzesiyle sebeb-i dehşet ve cümleden evvel firâra mübâşeret ve müstekıllen tefrika-i askere âlet olup, ‘adem-i tevhîş-i ru‘esâ kasdıyla cezây-ı mâ-yelîkı te‘hîr ü ızmâr ve Bender Ser‘askeri ma‘iyyetine varmak üzere emr-i ‘âlî ısdâr olunmuşidi. ‘Adem-i imtisâl semtine râhî ve bu sebeble mebgüz-ı Pâdişâhî olup, i‘dâmına her çend teşmîr-i sâk olunduysa dahi hayvân-ı vahşî gibi şikârdan remân ve henûz tekmîl-i enfâs-ı hayât etmediği sebebi ile ele girmesi vâbeste-i vakt ü zemân olup, Hüseyin Paşa vak‘asında Vezâret'e taleb ve hâhişini telmîh ve i‘mâl-i asker ve hıdemât-ı sâyirede yed-i galibe erbâbından ziyâde mesâlih-i devlete yarayacağını tasrîh etmiş bulunduğundan, o zemân Hotin'e Kayim-i makam ve semmûr kürk irsâlinden başka li-maslahatin merâmına müsâ‘ade olunacağı îhâm olunmuşidi. Bu va‘d-i garîbü'l-üslûba igtirâr ve bî-bâk ü pervâ sâniyen Hân-tepesi'ne nasb-ı hıyâm olunacağı gün yemeklik yerinde dâmen-i Sadrıa‘zamî'ye ruh-sâ olduğu hîn-i i‘dâmına âmâde kılınan Silahdâr ve Enderûnîler'den birkaç nefer kimseler mahbûs olduğunu ifâde ile verây-ı sâyebânda kayd ü bendiyle iştigallerini Silahdâr'ı müşâhade ve fi'l-hâl tabancasını çeküp, Pîşkîr Ağası'nı dağdağa-i dünyadan âzâde etmekle, şahs-ı merkum katl olunup, Paşa-yı mûmâ ileyhe dahi yer yer hançer havâle ve şöhret ü nâmı sahife-i ‘âlemden izâle olundu. Mûmâ ileyhin etbâ‘ı Arnabud tâyifesinden olup, muhallefâtını kabza me‘mûr olanlara: —Mebâdâ! Teslîmde izhâr-ı huşûnet u ‘inâd ve yağma vü garete itâle-i dest-i fesâd eyleyeler” deyü bu vak‘ada hâzır olan Karesi Mutasarrıfı ‘Abdullah Paşa zikr olunan muhallefâtın hırâsetine me‘mûr olup, maktûlün ordusuna vardıkda kabz-ı muhallefâta şahs-ı vâhid mâni‘ olmamışiken ma‘iyyetinde olan levendât, muhal-lefâtı yağma vü tâlân ve etbâ‘ını ‘uryân ve ba‘zısını cerh u darb ile nâ-tuvân eylediklerini o makule felâket-zedeler gelüp, Serdâr-ı Ekrem otağı pîş-gâhında dâd-hâhâne şikâyet ve bu tavr-ı garîb Sadrıa‘zam'a mûcib-i melâlet olarak, fi'l-hâl Çavuş-başı ma‘rifetiyle nehb ü gasb olunan eşyânın ba‘zısını istirdâd ve ba‘zısını tâyife-i levendât ketm </span><span class="font14" style="font-weight:bold;">[M2 28] </span><span class="font14">ve nefs-i habîslerine zuhûrât-ı îrâd kayd eylediler.</span></p>
<h2><a name="bookmark770"></a><span class="font14" style="font-weight:bold;"><a name="bookmark4288"></a>Tevcîh-i rütbe-i Vezâret be Abaza Mehmed Paşa ve „azl-i Kethudây-ı Sadrıa„zamî</span></h2>
<p><a name="bookmark4289"></a><span class="font14"><a name="bookmark4290"></a>Müşârun ileyh yeke-tâz-i meydân-ı celâdet ve kûy-rûbây-ı fezây-ı sarâmet olup, Hekîm-zâde ‘Ali Paşa merhûmun Enderûn Çukadârı iken Sivas Sahrâsı'nda zorba ve eşkıyâları tedmîrde fevka'l-me‘mûl hıdmet edüp, mürûr-i ezmân ile Mîr-i mîrân ve bu seferde dahi sarf-ı tâb ü tüvân ile uğûr-i Pâdişâhî'de bezl-i mâl ü cân eylediği, Serdâr-ı ekrem hazretlerine nümâyân olmağla, câh-ı vâlây-ı Vezâret ile kadri terfi‘ ve sebkat eden hıdmeti vâreste-i girih-i tazyî‘ kılındığından başka, el-hâletü hâzihî seferde mevcûd ve emvâl ü eşyâsı nehb-kerde-i düşmen-i bed-bûd olmağla, mu‘tâd olan Vezâret câyizesi tarafına in‘âm ve bu vechile dahi seyrâb-ı zülâl-i ikrâm kılındı. Mîrâhûr-i Evvel iken Sadâret Kethudâlığı'na lâyık u mahal görülen el-Hâc Ahmed Ağa, muhavvel-i ‘uhde-i sadâkati olan hıdemâtda ihâta-i ‘akl ü idrâki kadar kusûr etmemiş iken Ordu-yi hümâyûn'da ba‘zı müteneffis, umûruna ta‘arruz ve mûmâ ileyh dahi gâh te‘âruz ve gâh temâruz üzere görünüp, bu vesîle ile kevkeb-i müsta‘lî-yi ikbâli hâbıt ve giderek nazar-ı Serdâr-ı ekremî'den sâkıt olup, bu keyfiyyet ma‘lûm-i hazret-i Tâcdârî ve ‘azline irâde-i seniyye cârî olmuşidi. Binâ‘en ‘alâ zâlik Ordu-yi hümâyûn'a hazîne îsâl etmek me‘mûriyyeti ile pâder-i rikâb olan Mîrâhûr-i Evvel Mustafa Bey'e hufyeten Kethudâlık hatt-ı şerîfi verildiyse dahi, hazîne ile ‘azîmeti zemâna muhtâc olduğundan, zikr olunan hazîne Edirne tarafında olan Kapucu-başı ‘Abdullah Ağa'ya teslîm ile verâdan îsâlini te‘kîd etmek ve kendisi dahi bir ân akdem Ordu-yi hümâyûn'a ‘azîmet eylemek vasâyâsı retîme-i bâzû-yı me‘mûriyyeti kılınmışidi. Mîr-i mûmâ ileyh Ordu-yi hümâyûn'a vârid ve ibrâz-ı hatt-ı şerîf eyledikde, fi'l-hâl mesned-i Kethudâyî'ye sâ‘id olup, selefi dahi hıdmeti meşkûr olmak zemîninde iktisây-ı hıl‘at-i semmûr ile mesrûr ve ber-vefk-i irâde-i Şâhî Âsitâne-i sa‘âdet tarafına râhî oldu.</span></p>
<h2><a name="bookmark771"></a><span class="font14" style="font-weight:bold;text-decoration:underline;"><a name="bookmark4291"></a>İ„dâm-ı Tercemân-ı Dîvân</span></h2>
<p><span class="font14">Sadr-ı sâbık vaktinde nisâr-ı dirhem ü dînâr ile Dîvân Tercemanlığı'nı tahsîl eden Nikolaki, umûr-i seferiyyeye dâyir müzâkerât ile Sadrıa‘zam'a izhâr-ı ma‘lûmât ve bu sebeble tahsîl-i husûsiyyet ve imtiyâzât edüp, </span><span class="font14" style="font-weight:bold;">[M2 29] </span><span class="font14">ehl-i İslâm'a nazarını kec ve her mâddede girîve-kerd-i vâdî-yi ‘inâd ü lec ile tervîc-i re‘y-i mu‘avvec eylediğinden fazla, mukaddemâ hayâl-hâne-i fikr-i fâsidinde sûret verdiği evhâm u hayâlâtın butlânı zâhir u âşikâr ve Serdâr-ı ekrem'î bu vesîle ile hacl ve şerm-sâr etdiği ve buna dâyir kati çok mel‘anete ictisâr eylediği, ma‘lûm-i Şehriyâr-ı ‘âlî-tebâr olmağla, Kethudây-ı sâbık ma‘iyyeti ile Âsitâne-i sa‘âdet'e ihzâr olunup, Alay-köşkü altında gerdenine havâle-i tîg-i hûnhâr ve ‘ibret-i hadd-i nâ-şinâsân-ı rûzgâr kılındı. Mihâl Voyvoda'nın oğlu Mihâlika Tercemânlığa intihâb ve işbu rebî‘ulâhırın üçüncü günü<a name="footnote1633"></a><sup><a href="#bookmark4292">1633</a></sup><sup></sup> Ordu-yi hümâyûn'a iyâb ve Tercemânlık hıdmetini<a name="footnote1634"></a><sup><a href="#bookmark4293">1634</a></sup><sup></sup> iktisâb eyledi<sup><a href="#bookmark4292">1633</a></sup><sup></sup>.</span></p>
<h2><a name="bookmark772"></a><span class="font14" style="font-weight:bold;"><a name="bookmark4294"></a>Keyfiyyet-i muhâsara-i Hotin ve şehâdet-i Muhâfız Paşa ve istihlâs-ı kal„a ez-muhâsara ve vekayi„-i sâ’ire<a name="footnote1635"></a><sup><a href="#bookmark4295">1635</a></sup></span><span class="font4"><sup></sup></span></h2>
<p><a name="bookmark4296"></a><span class="font14"><a name="bookmark4297"></a>Teferruk-i asker sebebi ile Ser‘asker Paşa ve Muhâfız Hasan Paşa ve on bin kadar piyâde Hotin Kal‘ası'na tehassun ve her tarafda cenge teheyyü[‘] ile temekkün ve düş-men-i ‘ahd-şiken dahi huluvv-i meydân ve teferruk-i mübârizân sebebi ile Hotin Kal‘ası'na nısf sâ‘at mahalde meterisler inşâ ve toplar vaz‘ıyla tertîb-i levâzım hasr u ezâ etmişidi. Ser‘asker ordusunda kırk pâre top ve mühimmât-ı sâyire mukaddemâ terk olunup, nakle zemân müsâ‘id olmadığından kal‘ada olan ehl-i îslâm mübtelây-ı endûh ü âlâm olup, düşmen ise o makûle mühimmâtın terkini hud‘a-i harbiyyeye haml ile ordusuna nakl eylemediği tehakkuk etmekle, yevm-i muhâsaranın ferdâsı Muhâfız-ı müşârun ileyh ile Ordu Ağası Ser-seksonî ‘Abdullah Ağa ittifâk ve mühimmât-ı mezkûrenin kal‘aya idhâliyçün miyân-ı hamiyyete şedd-i nıtâk eyleyüp, üç bin kadar dilâverân meydân-ı ceng ü vegâ ile Ser‘asker ordusu yerine geldiklerinde, top ve hıyâm ve mühimmât ve sâyir eşyayı kala‘ya nakl ü idhâl ve bir hılâl taşrada terk etmemekle, nâm u şânların sahîfe-zîb-i abtâl-i ricâl eylediler. A‘dâ kal‘a tama‘ıyla meterislerin takrîb ve on dakîka mahalde hendekler hafrıyla askerin ta‘biyye ve tertîb ve on bir kıt‘a top i‘mâl ve baş-tabya ile Hacı ‘Osmân ve Maktûl-oğlu tabyaların döğmeye iştigâl edüp, fazl-ı Hakk ile bu topların kal‘a ve ehâlîye zararı olmayup, fekat îzvance tarafında vâki‘ Parga Karyesi altında îcâd etdiği </span><span class="font14" style="font-weight:bold;">[M2 30] </span><span class="font14">hısânât-ı müstahkemenin topları, mah-sûrîn-i îslâm'a ıztırâb ve kemâl mertebe pîç ü tâb verüp, Hotin Muhâfızı Vezîr Hasan Paşa ise himâyet-i dîn ve muhâfaza-i a‘râz-ı Müslimîn irâdesiyle Yûsuf Paşa Tabya-sı'ndan ve sâyir mahallerden düşmene göz açdırmayup, top u tüfeng ile iş‘al-i nâyire-i ceng ve tabyalarda olan guzâtı igrâ ile meterisleri düşmene halka-i mîmden teng edüp, muhâsaranın on birinci Pazar-ertesi günü Vezîr-i müşârun ileyh me‘vâsında cüz‘î râhat içün mahall-i ma‘rekeden ‘avdet eyledikde, a‘dânın bir gün evvel karşu tarafa vâfir piyâdesi gelüp, irtiyâd-ı mâdan mahsûrları men‘ içün kemîn-gâhlar peydâ etdiklerini re‘ye'l-‘ayn müşâhede etmekle, kendüye mahsûs tüfenglerini bir mikdâr barut ile ihzâr ve müstekar olduğu mahalden der-kemîn olan müşrikîni dâne-i tüfeng ile bî-zâr ve bir kaçını îsâl-i dereke-i nâr eylediği hâlde, a‘dâ tarafından atılan topların bir güllesi ve tüfenglerin bir dânesi ârâm-gâhları olan mahalle isâbet ve fi'l-hâl etrâfında olan barutu iş‘âl ve ondan i‘mâl etdikleri memlû tüfenglere sirâyet ve kurşunun biri topuğuna râst gelüp, o hizebr-i bîşe-i celâdeti zahmdâr ve üç günden sonra ‘azm-i dâru'l-karâr eyledi.</span></p>
<h2><a name="bookmark773"></a><span class="font14" style="font-weight:bold;"><a name="bookmark4298"></a>Terceme</span></h2>
<p><span class="font14">Müşârun ileyh yetmiş üç târihinde mazhar-ı kahr-ı sâhib-i ‘asr olan el-Hâc Ahmed Paşa'nın mahdûmu olup, maskat-i re'sî olan Oltu'da mukîm iken bâ rutbe-i Mîr-i mîrânî Çıldır Eyâleti ile nâyil-i emânî ve yetmiş beş târihinde Vezîr ve üç sene bilâ-infisâl Gürcistan Ser‘askerliği'yle nâm ü şânı felek-mesîr olmuşidi. Seksen iki târihinde Kös-tendil Sancağı ilhâkıyla Selânik'e mutasarrıf ve seksen üç muharreminde tevcîh olunan Özi Muhâfızlığı'ndan me’mûriyyeti Hotin'e munsarıf olup, vech-i meşrûh üzere terk-i ‘âlem-i fânî ve ‘azm-i semt-i câvidânî eyledi. Müşârun ileyh fart-ı cesâretle ma‘ruf ve hilm ü vekâr ile me’lûf, re‘âyâ perver ve dâd-güster ve beyne'l-vüzerâ muvakkar u mu‘teber, şecâ‘atde kahramân ve ‘uluvv-i himmet ü ikdâmda Rüstem-i dâstân, vechi sabîh ve sadrı fesîh ve i‘tikâdı sahîh bir Vezîr-i sâhib-i tedbîr idi. Biz yine sadede gelelim, Hân-ı </span><span class="font14" style="font-weight:bold;">[M2 31] </span><span class="font14">‘âlî-şân ma‘iyyetine me‘mûr tavâyif-i askerî ve Bâşbûğ nasb olunan Vezîr ‘Ali Paşa ve sâyir vüzerây-ı ‘izâm ve mîr-i mîrân-ı kirâm Yaş Kasabası'nda icti-ma‘ ve ahvâl-i a‘dâya ıttıla‘ ‘akabinde Hotin cânibine ‘azîmet ve hasım ile tarh-ı bezm-i rezm etmek fikrinde iken, nâ-gâh o tarafdan bozgun askeri zuhûr ve me‘murları güm-kerde-i râh-ı şu‘ûr edüp, ne hâl ise mezkûrlar ta‘vîk ve etrâfa münteşir olanları cem‘ içün ulaklar tefrîk olunup, anlar dahi gelüp, orduya iltihâk ve ba‘zı deliller istintâk olundukda, düşmen-i bî-mîsâk Hotin'in berü tarafında vâki‘ Ak-mescid nâm mahalle dek meterisler hafr edüp, Katana ve Kazak tâyifesini karagola ta‘yîn ile rasad-ı bîn-i şikâk oldukları Serdâr-ı ekrem tarafına inhâ ve bir mikdâr zehayir ve mühimmât istid‘â eylediler. Üç bin kadar dalkılıç ve mühimmât ve zehâyir ve vücûh-i sâyire ile imdâd olunduğundan gayri elli bin guruş dil ve kelle getürenlere vermek üzere irsâl olunup, bir ân akdem a‘dây-ı bed-nihâd üzerine sevk-i ketâyib ü ecnâd etmeleri bâbında cümlesine hıtâben emr-i celîlü'l-i‘tibâr ısdâr olunmuşidi. Bu tertîbât vusûl bulmazdan mukaddem Mîr-i mîrân'dan Çelik Paşa hazînedârı olan ‘Ali Paşa, kendü askeri ve ma‘iyyetine mü-retteb sâyir asâkir ile ta‘yîn olunup, küffârın katanalarına Kanlı-köprü nâm mahalde musâdefe ile ekserîsin kantara-i tîg-i tâb-dârdan imrâr ve birkaç meterislerini ârâm-gâh-ı cünd-i nusrat-şi‘âr eyleyüp, bakıyyesi Hotin pîrâmeninde olan sûrâh-ı tabura mâr-dem-i bürîde gibi insiyâb eylediler. Taraf-ı İslâm'dan ser-zede-i zuhûr olan cür’et ü ikdâm bâ‘is-i havf u haşyet-i a‘dây-ı li‘âm olup, kal‘a tarafından şeb-hûn ve o tarafdan hücûm ile halleri dîger-gûn olacağını kavmiyle müzâkere ve meterislerini terk ve mugâdere ve ehâlî-yi kal‘a bu vechile vâreste-i ıztırâb-ı muhâsara olup, düşmen dahi Kireç-hâne verâsında ihdâs etdiği istihkâmâta sa‘y-ı pûç ile vülûc ve sedd-i bâb-ı hurûc eyledi. Bundan sonra a‘dânın tehassun ettiği mahalle yürüyüş husûsu Hân-ı ‘âlişân ve Ser‘asker Paşa ve Başbûğ ve sâyir efrâd-ı askerî ile meşveret ve cümlesi re’ylerine muvâfakat ile bi'l-ittifâk meterisler hafrına mübâşeret ve kal‘ada </span><span class="font14" style="font-weight:bold;">[M2 32] </span><span class="font14">ve berü tarafda olan piyâdegân zümresi meterislere teşhîn ve süvârîleri etrâfa ta‘yîn olunup, bu tedbîr-i dil-pezîr düşmen-i dîne tîr-i mesmûm gibi te’sîr ve kendülerine mukaddeme-i istîsâl ü tedmîr olacağını mülâhaza ile şehr-i rebî‘ulâhırın onuncu pazar gicesi meterislerden karşu tarafa mürûr esbâbının tehyi’esine şurû‘ etdikleri, ma‘lûm cünd-i zafer metbu‘ oldukda ‘ale's-seher hân ve vüzerâ ve sâyirleri ta‘kıb ve Nehr-i Turla'da olan köprülerine dek o kavm-i müstahıkku'l-levmi ta‘cîz ü ta‘zîb eylediklerinden gayri, cisr-i mem-dûdların fesh edinceye dek vâfiri küşte-i hısâm-ı İslâm ve lağımlara ta‘biye etdikleri elli kantar barut resîde-i ma‘raz-i nakl ü iğtinâm oldu.</span></p>
<h2><a name="bookmark774"></a><span class="font14" style="font-weight:bold;"><a name="bookmark4299"></a>„Azl-i Sadrıa„zam el-Hâc Mehmed Emîn Paşa ve nasb-ı „Ali Paşa</span></h2>
<p><a name="bookmark4300"></a><span class="font14">Rivâyet-i sahîhaya göre müşârun ileyhin Âsitâne'den hareketi Moskovlu'yu ihâfe vü tevhîm ile Leh memleketinden ihrâca ve kavm-i mezkûrun beyne'd-düvel meşrût olan serbestliklerini ibkaya mebnî olup, İsakça'ya varınca tevâyif-i askerîyi dâd ü dihiş ve in‘âm ü bahşiş ile mazhar-ı iltifât ü nevâziş edüp, Tuna'yı murûrdan sonra Memâlik-i mahrûse'den deryâ gibi asâkir-i İslâm cûş u hurûşa gelüp, bir merhaleden nehzat ve yurd yerine gelinceye dek merhaleteynin ibtidâsından intihâsına dek sevâd-ı asker zâyil ol-mayup, bu kadar nüfûsa zahîre îsâli, hâric-i tâkat-i beşer ve fi'l-asl iddihâr olunan zehâyir dahi kalîl olup asker-i kesîreye vefâ etmeyeceği mukarrer iken, Hân-tepesi'ne varıncaya dek ne hâl ise halka müstevfâ zahîre tevzî‘ olunup, Ordu-yi hümâyûn Ben-der'e ve ikinci defada Hân-tepesi'ne geldikde, müddahar olan zehâyire nefâd gelüp, etrâfdan celbe zarûret ilcâ ve me’mûrlar hâb-ı râhatı terk ile o makûle bî-insâflara zahîre yetişdirmek emrinde sa‘y-i evfâ ederler idi.</span></p>
<p><span class="font14">Fezâyil-i gazâ vü cihâddan bî-haber ve nevâyib ü şedâyid-i seferiyyeye mütehammil olmayan erbâb-ı tereffüh ü batar, kıllet-i zehâyiri behâne ile arzûy-i lezzet-i bâlîn ü pister ve birer ma‘berden Tuna'yı güzer ve Âsitâne-i sa‘âdet'e gelüp, ma‘lûm-i cihâniyân olan seyyi’elerin dürlü dürlü ‘ilel ile mütevârî ve tehyîc-i gazab-ı cenâb-ı Şehriyârî eylediler. Düşmen dahi Leh memleketinden askerini ihrâc </span><span class="font14" style="font-weight:bold;">[M2 33] </span><span class="font14">etmeyüp, hılâf-ı mülâhaza mukabeleye cesâret ve Turla‘yı berü geçüp, Ser‘asker ordusunu ber-minvâl-i muharrer perîşân etdikden sonra, ikinci defada kal‘a muhâsarasına mübâşeret eyledi. Askerin ‘adem-i sebâtı ve zâd ü zahîre tedârükünün su‘ûbeti ve ru’esânın bir mahalle me‘mûriyyetleri iktizâ eyledikde, gûnâ-gûn a‘zâr îrâdıyla emr-i şerîfe ‘adem-i imtisâlleri Sadrıa‘zam'ı îlâm ve mübtelây-ı ‘ilel ü eskam eyleyüp, meşhûr-i milel olan ‘akl u dirâyetine halel ve zihn-i mûşikâfına fütûr u kesel ve sevdây-ı merâk u hulyâya mübtelâ ve ricâl-i devlet ba‘zı umur-i ma‘kûleyi<a name="footnote1636"></a><sup><a href="#bookmark4301">1636</a></sup><sup></sup> ifâdede çîn-i cebîn ve eser-i gazab ü nefrin müşâhadesinden, her biri ‘uzlet-güzîn-i kûşe-i inzivâ olup, bu esbâb ile bir iki def‘a Sadâret'den isti‘fâ ve inhırâf-ı mîzâc ile umûr-i devlet gerüye kalmak rütbelerine resîde olduğunu dergâh-ı vâlâya bi'l-istirhâm ‘arz u inhâ etmişidi. ‘İlel-i cüz‘iyye giderek ‘illet-i tâmme makamına kâyim ve efvâh-ı nâsda olan erâcîf u uğlûtanın def‘i bâbın-da ‘azli nezd-i ferd-i Mülûkâne'de emr-i lâzım olmağla, cümle emvâl ü eşyâsı in‘âm ve kendüsi Dimetoka'da ikamet ü ârâm ile ikrâm olunup, nez‘ u def‘-i mühr-i hümâyûn maslahatı zımnında Mîrâhûr-i Sânî Gül Ahmed Paşa-zâde Feyzi Bey Ordu-yi hümâyûn'a me‘mûr olmuşidi. Mîr-i mûmâ ileyh rebî‘ulâhırın dokuzuncu sebt günü<a name="footnote1637"></a><sup><a href="#bookmark4302">1637</a></sup><sup> </sup>Ordu-yi hümâyûn'un karâr-gâhı olan Hân-tepesi'ne vâsıl ve ibtidâ Kethudâ Bey Kâtibi İbrâhîm Efendi'nin çadırına nâzil olup, ricâl-i bâbı ihzâr ve me‘mûriyyetini cümlesine iş‘âr eyledikde, Kethudây-ı Sadrıa‘zamî Mustafa Bey ve Kâtibi İbrâhîm Efendi sâyebân-ı Serdâr-ı ekremî'ye dâhil olup, müşârun ileyh Feyzî Bey'in me‘mûriyyetini <a name="bookmark4303"></a>su‘âl eyledikde, Kethudâ Bey teblîğ-i hâle muktedir olamayup, hemân Kâtib Efendi feth-i derîce-i makal ve mukaddemâ sû-i mîzâc sebebi ile taraf-ı hümâyûndan ‘azl is-tid‘âsında olduklarına binâ’en merâm-ı Âsafâne'leri karîn-i is‘âf ü müsâ‘ade ve tedbîr ü ‘ilâc zımnında bilâ-musâdere Dimetoka'da ikametleri irâde-i hümâyûn oluduğunu ifâde eyledikde, Mîr-i mûmâ ileyhi fi'l-hâl da‘vet ve Çavuş-başı Ağa ma‘iyyeti ile bu maslahata dâyir olan hatt-ı hümâyûnu irâ’et ‘akabinde mühr-i şerîf istirdâd ve Yeniçeri Ağası Süleyman Ağa Kayim-makamlık </span><span class="font14" style="font-weight:bold;">[M2 34] </span><span class="font14">mesnedine ıs‘âd olunup, Hotin tarafında Başbûğ olan Vezîr ‘Ali Paşa'ya mühr-i hümâyûnu teslîm içün mîr-i mûmâ ileyh Teşrîfâtî Vahdetî Bekir Efendi'yi istıshâb ve Hotin tarafına ‘azm ü şitâb eyledi. Sadr-ı sâbık dahi bir gice ke'l-evvel obasında ikamet ve ferdâsı Nehr-i Prut kenârında nasb olunan haymesine ‘azîmet ve muhtârları olan Silahşör ‘Osmân Bey ile sefîneye râkib ve Tomar-ova'dan Nehr-i Tuna'ya ve andan İsakçı'ya ve andan dahi me‘mûr olduğu Dime-toka'ya zâhib oldu. Mâh-ı mezbûrun on üçüncü günü<a name="footnote1638"></a><sup><a href="#bookmark4304">1638</a></sup><sup></sup> Hotin'e iki buçuk sâ‘at mesâfede vâki‘ Yemeklik nâm mahalle mîr-i mûmâ ileyh vâsıl olup, tebşîr-i mühr-i hümâyûn zımnında şâtırını irsâl ve istikşâf-ı irâde-i Sadr-ı ferâh-fâl eyledikde bir gün te’hîr ve ferdâsı pençşenbih günü<a name="footnote1639"></a><sup><a href="#bookmark4305">1639</a></sup><sup></sup> vürûdu tezkîr olunmuşidi. Yevm-i mezkûrda mîr-i mûmâ ileyh harekete te’ehhüb ve orduya nısf sâ‘at mahalle tekarrub eyledikde, müşârun ileyh karşu tarafdan zuhûr eden küffâr üzerine asker tertîb etmek şuglu ile berzede-i dâmân-ı tâb ü tüvân ve nâ-çâr birkaç sâ‘at dahi olduğu mahalde zuhûr-i irâdeye nigerân olması beyân ve ol veçhile müterakkıb-ı emr ü fermân olmuşidi. Şugl-i askerden âzâde-ser oldukları ân mîr-i mûmâ ileyhe irsâl-i peyâm ve otâka tekarrubları hengâm otuz hatve yerden istikbâl ve sunûf-i tekrîm ile mühr-i hümâyûnu takbîl ve nihâde-i ceyb-i ikbâl edüp, ber-mûceb-i teşrîfât cümleye ilbâs-ı hıl‘at ve kemâ-kân reviyyet-i mehâmm-ı seferiyyeye mübâşeret eyledi.</span></p>
<h2><a name="bookmark775"></a><span class="font14" style="font-weight:bold;"><a name="bookmark4306"></a>Ba„zı havâdis</span></h2>
<p><span class="font14">Ordu-yi hümâyûn'da hazînenin fıkdânı ve etrâf u eknâfda olan me’mûrların izhâr-ı sûret-i teng-destî ve nâ-tüvânî eyledikleri ma‘lûm-i hazret-i Cihân-bânî olduğuna binâ’en, bu def‘a dahi üç bin beş yüz kîseye karîb meblağ Hazîne-i hümâyûn'dan ifrâz olunup, Kapucu-başı ‘Abdullah Ağa mübâşeretiyle Hân-tepesi'ne irsâl ve mevkib-i hümâyûn hazînesine idhâl olundu.</span></p>
<p><span class="font14">Anadolu Vâlîsi Vezîr Feyzullah Paşa'nın mükemmel kapu halkı ile eyâleti alup, bir ân akdem Ordu-yi hümâyûn'a iltihâkı fermân olunmuşiken Serdâr-ı ekrem Bender'e ve kemâ fi'l-evvel Hân-tepesi'ne vürûdundan sonra, âheste </span><span class="font14" style="font-weight:bold;">[M2 35] </span><span class="font14">reftâr ile yerinden kıyâm ve İsakçı Sahrâsı'na rekz-i a‘lâm etmişidi. Bu def‘a dahi hareketi isti‘câl olun-dukda, başında olan levend bahşiş talebi ile râh-ı ‘azîmetini bend ve Ordu-yi hümâyûn hazînesinden yirmi beş bin guruş karzan tarafına i‘tâ olunmasını recâ edüp, matlûbuna müsâ‘ade bî-dirîğ ve recâsı karîn-i tecvîz ü tevsîğ kılınmışidi. Bu defa dahi harekete mecâli olmadığını eyâletlü hiss ile bilâ-istîzân ordusundan infikâk ve Hân-tepesi'ne ‘atfı ‘inân ve alaylarını irâ’et ile tebri’e-i zimmet ve bundan sonra tekrar müşârun ileyhe isti‘câl emri ısdâr ve kemâ-kân ‘özr-i bârid izhâr ve i‘ânete heves-kâr olup, bu def‘a dahi matlûbu kadar meblağ istikrâz ve hezâr su‘ûbetle yerinden intihâz eyleyüp, kapusu halkından mâ‘adâ bin kadar levendât ile Hân-tepesi'ne gelüp, Kâyim-makâm Paşa ile mülâkât ve Ordu-yi hümâyûn'un bir cânibinde rekz-i râyât eyledi. Livây-ı şerîf-i sa‘âdet-redîfin kudûm-i şitâ ve mehâzîr-i uhrâ ile Hân-tepesi'nde ikamesi, ricâl-i Devleti ‘aliyye tarafından istisvâb ve ifâdesi Feyzî Bey'e işrâb olunmuşidi. Mîr-i mûmâ ileyh husûs-i mezkûru beyân ve müşârun ileyh dahi bu re‘yi istihsân edüp, ancak ba‘zı umûr-i dîvâniyye rü‘yeti içün Re‘îsülküttâb Mehmed Recâ‘î Efendi ile Tezkire-i Sânî ‘Abdur-rezzâk Efendi'nin vürûdunu fermân ve onlar dahi bilâ-tevakkuf Sadrıa‘zam tarafına sevk-i yek-rân eylediler.</span></p>
<p><a name="bookmark4307"></a><span class="font14">Küffâr-ı eşrâr her tarafdan Memâlik-i İslâmiyye'yi pâ-zede-i muzârr etmek mekasıdıyla bu def‘a Aksu'yu geçüp, Özi etrâfında olan kışlakların ba‘zısını ihrâk ve harâbe-zâr ve devâbb ü mevâşîyi sevk ile birkaç kimseyi zahm-dâr eylediklerini, muhâfızı Vezîr Süleymân Paşa istihbâr ve bi'n-nefs üzerlerine ılgar etmişidi. Mesfûrlar havf-i ta‘kıb ile geldikleri mahalle ‘azîmet ve müşârun ileyh dahi ‘adem-i vusûl elemiyle ‘avdet edüp, bundan sonra câ-be-câ a‘dâ bu taraflara dehşet ilkasından hâlî olmayacağı hüveydâ ve kendüsünün bi'n-nefs kahr-ı düşmen vesîlesiyle kal‘adan çıkması hılâf-ı me‘mûriyyeti olup lede'l-iktizâ a‘dâ ile muhârebe etmek içün bir mikdâr süvârî ta‘yînini inhâ ve Özi'de </span><span class="font14" style="font-weight:bold;">[M2 36] </span><span class="font14">olan vücûh-i kavm bu ‘azîmeti imzâ etmişleridi. Ho-tin'de askerin eşedd-i lüzûmu zâhir ve o tarafdan taleb-i asker muktezây-ı hâle mugayir olduğundan, Ordu-yi hümâyûn'da mevcûd Karesi Sancağı Mutasarrıfı ‘Abdullah Paşa ve ma‘iyyetinde olan levendâtın levâzım u havâyicleri rü‘yet ve Özi'ye ta‘yîn ve kal‘a-i mezbûrenin etrâfı bu vechile tahsîn olundu.</span></p>
<h2><a name="bookmark776"></a><span class="font14" style="font-weight:bold;"><a name="bookmark4308"></a>Fevt-i Kadî-yi Ordu-yi hümâyûn „Abdullah Efendi</span></h2>
<p><span class="font14">Müşârun ileyh metâ‘ib-i hatt-ı tirhâl-i seferiyye ile za‘îfu'l-hâl olup, Bender'den Hân-tepesi'ne geldikde za‘f-ı vücûdu iştidâd ve ‘illeti giderek imtidâd bulup, kışlak tarafına Ordu-yi hümâyûn'un ‘avdeti vakti dahi nâ-ma‘lûm ve giderek esbâb-ı râhat ü huzûru ma‘dûm olduğundan, bi'l-istîzân Nehr-i İsakçı Kasabası'na revân olmuşidi. Birkaç gün kasaba-i mezkûrede ikamet ve şehr-i mezkûrun yirmi beşinci isneyn günü<a name="footnote1640"></a><sup><a href="#bookmark4309">1640</a></sup><sup></sup> se-fer-i âhiret eyleyüp, Sultân ‘Osmân Câmi‘-i şerîfinde Sadr-ı esbak Semîn İbrâhîm Paşa kurbunda o hâyiz-i kâffe-i ‘ulûm u fünûn medfûn kılındı.</span></p>
<p><span class="font14">Müşârun ileyh Su Nâzırı Altunuçok Mehmed Ağa'nın sulbünden yüz on sekiz târihinde<a name="footnote1641"></a><sup><a href="#bookmark4310">1641</a></sup><sup></sup> ketm-i ‘ademden sâha-i vücûda kudûm ve ‘unfuvân-ı şebâbında vaktini hasr-ı envâ‘-ı ‘ulûm edüp, Neylî Ahmed Efendi'den ve Mudurnulu Mehmed Efendi'den her fenni tarîkı üzere ahz u telakki ve gûn be-gûn derece-i isti‘dâdı kesb-i terakki ve yirmi beş târihinde mülâzım ve kırk dört senesinde<sup>2</sup> Şeyhulislâm Mirzâ-zâde Mehmed Efen-di'den bi'l-imtihân rü‘ûs ahzıyla mazhar-ı mekârim olmuşidi. Dâmâd-zâde Feyzullah Efendi Meşîhati'nde Kudüs'e hâkim ve inkızây-ı müddet-i hükûmet ile İstanbul'a kadim oldukda, Huzûr Dersi'nin birinde Mukarrir olup, si‘a-i ‘ilmi ma‘lûm-i hazret-i Cihândârî olmağla, Şâm Pâyesi'yle dil-nüvâzende-i ikrâm ve yetmiş dörtde<sup>3</sup> Medîne-i münevvere Kazâsıyla ruhsây-ı Ravza-i Mutahhara-i Seyyidü'l-enâm oldu. Seksen bir sâlinde<sup>4</sup> İstanbul Pâyesi'ni ihrâz ile bâlâr ve ser-menzil-i imtiyâz ve bir seneden sonra Ordu-yi hümâyûn Kadılığı'yla mazhar-ı sunûf-i i‘zâz olup, seksen üç evâyilinde Anadolu pâye-si'yle kadri efzûn ve târîh-i mezkûrda zâyik-i merâret-i reybe'l-menûn oldu. Müşârun ileyhin </span><span class="font14" style="font-weight:bold;">[M2 37] </span><span class="font14">Sûre-i Bakara evâyiline yazdığı hâşiye-i Beyzâvî müsellem-i fuhûl ve fünûn-i sâyireye müte‘allık risâleleri mütedâvel ü makbûldür. Ba‘zı Türkî eş‘âr inşâdına dahi meyl ü rağbet ve ‘Abdî mahlası ile âzmâyiş-i ma‘rifet eyleyüp, Hotin Kal‘ası tahlîs olundukda, inşâd etdiği târihdir:</span></p>
<p><span class="font14">‘Abdiyâ târih-i kahrın dedi ehl-i ‘arş u ferş,</span></p>
<p><span class="font14">Moskovu kıldı müdemmir seyf-i Sultân Mustafa</span></p>
<p><span class="font14" style="font-style:italic;">(</span><span class="font4" style="font-weight:bold;font-style:italic;">^âk^A</span><span class="font4" style="font-weight:bold;"> dlkl^ ^*^ </span><span class="font4" style="font-weight:bold;font-style:italic;font-variant:small-caps;">jaSa</span><span class="font4" style="font-weight:bold;"> ^JÜ ^j2~^</span><span class="font14">)</span></p>
<h2><a name="bookmark777"></a><span class="font14" style="font-weight:bold;"><a name="bookmark4311"></a>Nasb-ı cisr ve „ubûr-i asker ve zuhûr-i perîşânî</span></h2>
<p><a name="bookmark4312"></a><span class="font14">Hotin Kal‘ası muhâsaradan tahlîs ve tedmîr-i a‘dâ beyne'r-ru’esâ tansîs olunup, rûz-be-rûz dilâverân a‘dâ-i sûzden cesâretine i‘timâdı olanlar fevc fevc Nehr-i Turla'yı karşu geçüp, düşmen süvârîsiyle mükâfeha ve mutârada ve dil ü kelle ahzıyla yine berü tarafa mu‘âvede ederler idi. Ordu-yi hümâyûn'dan eczâ-yı cisr bu esnâda temâmen celb olunup, kal‘a civârında vâki‘ geçid mahalline cisr inşâ ve karşu tarafda meterisler ve ba‘zı istihkâmât vaz‘ı ile def‘-i keyd-i a‘dâ kılındığı mütehakkak oldukda, küffâr kemâli havf ü haşyete dûçâr ve cisr-i mezkûrun inhidâmına âlet olur bir nev‘ san‘at icrâsını netîce-i efkâr edüp, bi'l-âhıra bir buçuk zirâ‘ murabba‘u'ş-şekl bir sandûka ihdâs ve derûnunu eczây-ı nâriye ile imlâ ve etrâf-ı erba‘asına dört kıt‘a memlû tabanca ta‘biye edüp, şöyle ki cereyân-ı mâ ile eczây-ı cisrin bir mahalline tabancaların biri dokunsa fi'l-hâl işti‘âl ve sandûkaya sirâyet ile cisri kat‘ ve ‘amelden ibtâl eyeleyeceğini delâ‘ili<a name="footnote1642"></a><sup><a href="#bookmark4313">1642</a></sup><sup></sup> sınâ‘iyye ile istidlâl ve bir gice zikr olunan sandûkayı üç mil yukarıdan nehr-i Tur-la'ya ilka ve emvâc-ı nehr ile eğerçi tahmîn eyeledikleri cisrin muhâzîsine isâbet ve il-tika eyledi. Ancak tabancalar bir mahalle isâbet etmeyüp, sandûkada olan eczây-ı nâriye dahi reşâşe-i âb ile mübettel ve sandûka-i mezkûre ‘alâ hâlihâ bir mahalde tevakkuf ile desîseleri mu‘attal olup, bu keyfiyyete ba‘zı guzât hidâyet-i minhâc-ı vukuf ile zikr olunan sandûkayı hey‘et-i mecmû‘asıyla nehirden ihrâc ve huzûr-i Serdâr-ı ekremî'ye takdîm edüp, bu mukabelede ceyb-i ümmîdleri nakd-i bî-‘ad ile teşhîn ve ser-i iftihârları çeleng-i pervîn deng ile tezyîn olundu. Düşmen-i bed-endîş i‘mâl etdiği </span><span class="font14" style="font-weight:bold;">[M2 38] </span><span class="font14">mekr u firîbin bir maslahata yaramadığını müşâhede ile mübtelây-ı endûh u teşvîş olup, karşu tarafda kasd-ı muhâfaza-i cisr ile derûn-i meterisde der-kemîn olan cünd-i muvahhidîni ser-âzerde-i şebhûn etmek bâbında i‘mâl-i neyyir-i necât ü füsûn etmişidi. Cisr-i mezkûrun bir tarafı münhafız olmak cihetiyle re‘s-i cisrde hafr-i meteris mümkin olma-yup, firâz-ı nehirde vâki‘ püştede fekat bir mikdâr mahal hafr ve meteris ittihâz olunduğundan, bir taraf istihkâmdan hâlî ve a‘dânın bu cihetle îrâs-ı mazarrata mecâli olup, leylen askerini tertîb ve bir fırkasını meteris ve diğer fırkasını cisr üzerine tesrîb etmişi-di. Asker-i İslâm düşmenin hücûmunu ‘adem-i takrib ile fâriğu'l-bâl oldukları hâlde iki tarafdan hamleye tâb-âver olamayup, meterisleri terk ve arzûy-i cisr ile ‘avdetde küffâra musâdefe ve iki tarafdan âgaz-ı musâdeme ve muvâfaka etmeleriyle, a‘dânın ekserini îsâl-i dereke-i nâr ve bakıyyelerini reh-rev-i vâdî-yi firâr eyleyüp, cünd-i muvahhidînin perîşânlığı mûcib-i nusrat ve sebeb-i fevz ü sa‘âdet olup, edevât-ı cisr kemâ-kân mahallinde rasînu'l-bünyân ve vâreste-i gezend-i ehl-i şirk ü tuğyân oldu.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
</div><br clear="all">
<p><span class="font14">Anadolu Vâlîsi Vezîr Feyzullah Paşa ve sâyir tavâyif-i askerî, Ordu-yi hümâyûn'da ihtişâd ve a‘dd ü şumârları mütefâvit-i râdde-i a‘dâd olduğuna binâ‘en, birkaç gün sonra huzûr-i Serdâr-ı ekremî'de ‘akd-i cem‘iyyet ve a‘dânın tedmîrine dâyir sohbet olunup, karşu tarafa müceddeden tertîb-i asker ve a‘dâyı makhûr u müdemmir etmek husûsu mukarrer olup, cumâdelûlânın sekizinci sebt günü<a name="footnote1643"></a><sup><a href="#bookmark4314">1643</a></sup><sup></sup> ittifâk-ı ârây-ı kâr-âzmûdegân-ı rûzgâr ile sunûf-i asâkir karşu tarafa imrâr olunup, karar-gâh-ı a‘dâ olan Mataracı Karyesi pîş-gâhında tertîb-i sâk u kalb ve âgaz-ı harb ü darb kılındıysa dahi düşmen mîşe-zâr içinde bulunup, mecâl-i kerr u ferr müte‘azzir olmak hasebiyle muhâsara-i etrâf u enhâ ve tazyîk-i a‘dâ evlâ görülüp, Anadolu Vâlîsi bir tarafdan ve Diyârbekir Vâlîsi bir tarafdan ve Rumeli Vâlîsi Mehmed Paşa bir tarafdan ve Hân-ı ‘âlî-şân Kamaniçe tarafından ve Serdâr-ı ekrem hazretleri mîşe-zâr tarafından âheng-i ceng ü kıtâl ve dil ü kelle getürenlere feth-i hemyân ifzâl </span><span class="font14" style="font-weight:bold;">[M2 39] </span><span class="font14">kılınup, her tarafdan ikrâr-ı gird-gân-ı vahdet-i Hudâ envâ‘-ı va‘d ile teşvîk u iğrâ ve giderek düşmenin üç dört me-terisi ve altı kıt‘a top iki kıt‘a cebehâne ‘arabaları resîde-i eyâdî-yi guzât ve Hân ve sâyir dilâverân tarafından ahz olunan kelle ve dil sekiz yüz ‘adede müntehî olduğu tahkık-kerde-i ruvât-i sikat olup, bu keyfiyyetle tabûr-i a‘dâ muzmahil ve derûnunda olan hazele-i müşrikîn müsta’sil olacağı tehakkuk etmiş iken, bîşe-zâra ta‘yîn olunan piyâde bin beş yüz mikdârı olup, ba‘zısı kelle ve dil ahzıyla ve ba‘zısı mecrûh u şehîdle-rin nakl ile meşgul ve bu takrîb mukâbele-i a‘dâda mübâreze edenlerin ‘adedi beş altı yüze mevsûl ve vech-i âhar ile imdâd mümkin olmayup, süvârînin dahi top ve humbara âteşlerinden bîzâr oldukları meşhûd-i küffâr olmağla, hemân balkânlarda olan meteris-lerden hurûc ve müteferrik olan askerini devşürüp, mukaddemâ taraf-ı İslâm'dan teshîr olunan meterislerini zabt ve kıllet-i piyâde hasebiyle müdâfa‘a mümkin olmayup, yevmi mezkûrda hâsıl olan fevz ü zafer ile kanâ‘at ve karâr-gâh-ı asker olan mahalle ric‘at eylediler. Bundan sonra tekrar tedmîr-i küffâr maslahatı zımnında istişâre ve pergâr-ı efkâr idâre olunup, on iki bin kadar dalkılıç tahrîri istisvâb ve bir tarafdan karşuya imrâr ile a‘dâyı mübtelây-ı dü-şâha-i ıztırâb etmek emrinde ittifâk olunup, tedbîr-i mezkûre mübâşeret hılâlinde birkaç gün ‘ale'‘t-tevâlî nüzûl eden bârân sebebi ile Nehr-i Turla tuğyân ve cisrin tonbazları noksân olmak haysiyyeti ile iki cânibi ‘arabalar ile tekmîl ve tezâyüd-i mevc-i mâ ‘arabaları tahlîl edüp, mâh-ı mezbûrun on altıncı pazar gicesi bi-kazâ‘i'llâh-i Te‘âlâ köprü vasatından şikest olup, tekrâr rabt ve karşuda olan askere imdâd husûsunda Serdâr-ı ekrem ve sâyirlerinin re‘y ü tedbîri kat‘â müfîd olmayup, bu tarafda olanlar karşuda olanların hâline nigâh ve medd-i enîn ü âh ile eflâke itâre-i dûd-i siyâh eylediler. A‘dâ bu hâl-i pür-melâle ıttılâ‘ ve ibtidâ levend tâyifesi üzerine hücûm ve birkaç sâ‘at muhârebe edüp, zaferden mahrûm olduğundan yeniçeri meterislerine kelb-i ‘akur gibi </span><span class="font14" style="font-weight:bold;">[M2 40] </span><span class="font14">muhâcim ve guzât-ı İslâm dahi mahallerinde sâbit ü kâyim olup, sabaha dek bu hâl müstemir ve kati çok kâfir nâr-ı dûzahda müstekar olup, serân</span><span class="font14" style="font-weight:bold;">-</span><span class="font14">ı guzât-ı zafer-simâtdan Kul Kethudâsı ve Turnacı-başı ve neferâtdan dahi ba‘zı kimseler nâyil-i rütbe-i şehâdet ve ‘âzim-i hıyâz-ı riyâz-ı cennet oldular. Ferdâsı zümre-i muvah-hidînin bir mikdârı berü tarafdan tedârük olan tombâzlar ile ve bir mikdârı Tatar tâyifesi yedleriyle berü tarafa imrâr ve Anadolu Vâlîsi dahi bir takrîb kenâr-ı selâmete çıkup, şükür-güzâr-ı Îzed-i Settâr oldu. Ertesi gün bu tarafa mürûr-i kudretini tahsîl etmeyen İslâm üzerine tekrâr a‘dây-ı li‘âm hücûm u ikdâm ve ye‘s-i medâhil ü mehâric ile bunlar dahi mukâbeleye ihtimâm edüp, beş altı sâ‘at îkâd-ı nâyire-i ceng ve hûn-i a‘dâ ile rûy-i sahrâyı şengerf-i reng eyleyüp, bu fırka-i nâciyenin dahi bir mikdârı şehîd ve bir mikdârı berü tarafa geçürülmekle, câme-pûş-i zindegânî-yi cedîd oldu. Karşu tarafda levend tâyifesinden kalan altı yüz mikdârı süvârî ve sâyir askeri Leh'den Bender'e vusûl hulyâsıyla Kamaniçe tarafına ılgâr ve üç dört mahalde a‘dâ katanalarıyla tarh-ı kur‘a-i</span></p>
<p><a name="bookmark4315"></a><span class="font14">‘adem-i rağbet-i askerîden başka muhâfız ta‘yîn olunan Vezîr Abaza Paşa ile Hotin Ağası'nın ancak, beşer altışar âdemleri kalup, anlar dahi havf-i cân ile kal‘adan gürîzân oldular. Bu suretle muhâfaza-i kal‘adan me’yûs ve Serdâr-ı </span><span class="font14" style="font-weight:bold;">[M2 41] </span><span class="font14">ekrem ru’esâya nazar ile dest-zen-i hayf u efsûs olup: —Eğer a‘kabıma ‘âdet olmasa kendüm bi'n-nefs etbâ‘ım ile muhâfaz-i kal‘aya gayret ve verây-ı meşîyyetde Hak Te‘âlâ ne takdîr etdiyse rü‘yet ve cân-ı ‘azîzim fedây-ı sâhib-i serîr-i saltanat eyleridim” deyerek, eşk-rîz-i hasret ve kal‘ada üç yüz pâre top ve mükemmel cebehâne ve bir mikdâr zahîre terkiyle mâh-ı mezbûrun yirminci pençşenbih gicesi<a name="footnote1644"></a><sup><a href="#bookmark4316">1644</a></sup><sup></sup> Sadrıa‘zam hazretleri ve sâyir vüzerây-ı ‘izâm bi-ecma‘ihim Ordu-yi hümâyûn tarafına seyl-i münhadir gibi seyelân ve ol hısn-i hasîni bilâ-ta‘b teslîm-i eyâdî-yi a‘dây-ı bed-gümân eylediler. Sadrıa‘zam mühr-i hümâyûn ile mükerrem oldukda Hân ve sâyir erbâb-ı vukuf Hotin'in şitâsı sâyir mahallerden mukaddem geleceğini ifâde ile üç beş mâhdan berü cünd-i İslâm küffâr-ı bed-encâm ile cenge ikdâm edüp, bâzûy-ı iktidârlarına fütûr ve gayret ü himmetlerine kusûr tareyân edüp, tahlîs-i kal‘ayı ganîmet ‘addiyle harâbe-müşrif mahallerini ta‘mîr ve muhâfız u asker ve sâyir mühimmât ü levâzımını tertîb ü tedbîr etdikden sonra: “Ordu-yi hümâyûn'u Tunâ'dan imrâr ve mahall-i münâsibde kışlamak maslahat-ı hayriyyeden ma‘dûddur” deyü yer yer bast-ı güftâr etmişler idi. Kelâmları mahz-ı savâb olduğu ma‘lûm-i Sadr-ı ‘âlî-cenâb olup, ancak Hotin Sahrâsı yetmiş bin kadar ceng-âver-i asker ile memlû ve terk-i ceng ile gerüye ‘avdet beyne'n-nâs sebeb-i güft-gû, belki bâ‘is-i gu-luv olacağını îmâ ve nâ-çâr köprü inşâ ve karşuya asker isrâ eyleyüp, tahrîz u igrâ ve cûd u sehâda kusûr etmemiş iken kazâ vü kader bu şîveyi icrâ ve şe‘âmet-i gurûr ve cühhâl-i leşkerin yollarda irtikâb etdikleri zulm-i mevfûra pâdâş ü cezâ eyledi.</span></p>
<h2><a name="bookmark778"></a><span class="font14" style="font-weight:bold;"><a name="bookmark4317"></a>Vürûd-i Silahdâr-ı hazret-i Şehriyârî be-Ordu-yi hümâyûn</span></h2>
<p><span class="font14">Hotin Kal‘ası'nın istihlâsı ve Kamaniçe ve İzvanice taraflarına ba‘zan asker ta‘yini ile cünûd-i muvahhidînin galebesi mukaddemâ sâmi‘a res-i hümâyûn olduğuna binâ‘en, ugur-i dîn-î mübînde sebkat eden hıdmetlerine mükâfât ve bundan sonra zuhûra gelecek ikdâm ü himmetlerine sebeb-i şevk-i bî-gayât olmak irâdesiyle ber-mûceb-i Rûz-nâmçe Serdâr-ı ekrem ve Hân ve sâyir vüzerâ ve rû‘esâya teşrîfât ve ‘atiyyât tertîb olunup, mikdâr-ı vâfî hazîne ile taraf-ı </span><span class="font14" style="font-weight:bold;">[M2 42] </span><span class="font14">müstecmi‘u'ş-şeref-i Şehriyârî'den Silahdârlık hıdmet-i menî‘alarıyla şeref-yâb olan Mehmed Emîn Ağa ta‘yîn ve ve tayy-ı menâzil ile Hân-tepesi'ne tekarrubu vâsıl-ı sem‘-i yakın olduğuna binâ’en, müşârun ileyhi yemeklik yerinden ricâl-i bâb Mehter-hâne ile istikbâl ve Kayim-makam Paşa haymesinin cânib-i yemîninde nasb olunan obaya tenzîl ile resm-i mihmân-nüvâzî hakkında ikmâl ve müs-tashabı olan eşyâ vü nukud Ordu-yi hümâyûn hazînesine nakl u idhâl olundu.</span></p>
<h2><a name="bookmark779"></a><span class="font14" style="font-weight:bold;"><a name="bookmark4318"></a>İ„dâm-ı Sadr-ı sâbık Mehmed Emîn Paşa</span></h2>
<p><a name="bookmark4319"></a><span class="font14">Müşârun ileyh Ordu-yi hümâyûn ile Dâvud Paşa Sahrâsı'ndan nehzat ve ru’esâ ve tavâyif-i askerîyi mazhar-ı nevâziş u rağbet ederek Bender'e ve andan Hân-tepesi'ne ‘avdet edüp, kâffe-i ahvâlde hılâf-ı emr-i hümâyûn vaz‘ u harekete ictisâr ve lâzime-i Serdârî-yi askerde zerretün-mâ kusûr ve tuvânî ihtiyâr etmemiş iken, bir târîhde ictimâ‘ etmemiş askerin zehâyiri tedârükünde terk-i hâb-ı nûşîn ve kıllet-i zehâyir zâhir olduğu hîn ba‘zan nısf ve ba‘zan bedel ile idâre-i akvât-ı muvahhidîn etmiş iken, nazm:</span></p>
<p><span class="font14">İzâ lem yekün ‘avnun minallâhi li'l-fetâ Fe-evvelü mâ yücnî ‘aleyhi ictihâdüh<a name="footnote1645"></a><sup><a href="#bookmark4320">1645</a></sup><sup></sup></span></p>
<p><span class="font14">mefhûmu üzere sa‘yi hebâ ve himmet-i sebeb-i cefâ olup, cengi, lu‘b cengi ‘addeden başıboş askerin şedâyid-i sefere ‘adem-i tahammülleri ve zahîre behânesiyle gaybet u firârları müşârun ileyhin sû-i tedbîrine haml ü isnâd ve ‘âlem-gîr olan medâyihi nekâyis u mu‘âyebe ibdâl ve hiddet-i mizâc u nâs ile ‘adem-i imtizâc zemîmelerini neşr u işâ‘a ile kendü seyyi‘âtların mestûr ve giderek tekavvul eyledikleri ekâzîb ü erâcîf izhâr-ı gazab u tehevvürde Hâkân-ı zemânı ma‘zûr,</span></p>
<p><span class="font14">Ve ‘ale'l-mürîbi şevâhidün lâ tüdfa‘u<a name="footnote1646"></a><sup><a href="#bookmark4321">1646</a></sup><sup></sup></span></p>
<p><a name="bookmark4322"></a><span class="font14">mısra‘-ı meşhûrunu hakkında mezkûr eyledi. Binâ‘en ‘alâ-zâlik müşârun ileyh Dimeto-ka'ya ‘azîmet niyyeti ile İsakçı'dan hareket esnâsında i‘dâmına irâde te‘alluk edüp, Ka-pucu-başı Şîrîn Halîl Ağa, hatt-ı nihânî ile bu maslahata ta‘yîn olunup, müşârun ileyh Edirne'ye mütekârib oldukda, Edirne Bostancı-başısı İsmâ‘îl Ağa'ya Kapucu-başı ka-zıyyeyi sırran ifâde ve tarik-i i‘dâmını bi'l-istişâre âmâde etdikden sonra, birkaç sâ‘at mesâfeden Bostancı-başı istikbâle şitâb ve lede'l-mülâkât serâya nüzûlünü </span><span class="font14" style="font-weight:bold;">[M2 43] </span><span class="font14">sûret-i ikramda işrâb edüp, mûmâ ileyh gars-i yemîni olduğundan başka, mülâhazaya zâhib olmayup, dâ‘vetini temahhuz-i ‘ubûdiyyete haml ile serâya nüzûl ve birkaç dakika hulûlünden kaziyyeyi ifâde ile o düstûru vakuru merci‘-i aslîsine mevsûl ve tarîf ü telîd ve ‘atîk u cedîd her neye mâlik ise mübâşir-i merkum bi'l-cümle kabz ve Âsitâne'ye îsâl ve teslîm-i eyâdî-yi emânet-kârân-ı Devlet-i ebed-ittisâl eyledi.</span></p>
<h2><a name="bookmark780"></a><span class="font14" style="font-weight:bold;"><a name="bookmark4323"></a>Terceme</span></h2>
<p><span class="font14">Merhûm-i müşârun ileyh Hind elçiliği ile nâmdâr ve vüs‘at-i hâl ile şühre-i rûzgâr olan el-Hâc Yûsuf Ağa'nın bin yüz otuz altı târihinde<sup><a href="#bookmark4320">1645</a></sup><sup></sup> sulb-i pâkinden sâha-i pîrây-ı ‘âlem-i vücûd olup, fark-ı sevâd ü beyâz ve temyîz-i cevâhir u a‘râz eyledikde;</span></p>
<p><span class="font14">EPilmü li'n-nefsi nûrun testedilü bihi ‘Ale'l-hakâyıki misle'n-nûri li'l-‘ayni<a name="footnote1647"></a><sup><a href="#bookmark4324">1647</a></sup></span><span class="font14" style="font-style:italic;"><sup></sup></span></p>
<p><span class="font14">mazmûnunu fehm ü idrâk ve leyl ü nehâr ma‘rifete gûşiş ile gâh seyr-i basît-ı ‘arz ve gâh seyr-i eflâk eyler idi. Bir müddet mürurunda, </span><span class="font14" style="font-style:italic;">İzâ lezime'n-nâsü'l-büyûte veced-tehüm, „umâten „ani'l-ahbâri hurka'l-mekâsibi<a name="footnote1648"></a><sup><a href="#bookmark4325">1648</a></sup></span><span class="font14"><sup></sup> mefhûmunu pîş-nihâd ve ba‘zan pederleri ma‘iyyeti ile ve ba‘zan ‘ale'l-infirâd kat‘-ı iğvâr u incâd edüp, şöyle ki, beş def‘a haddi hân-ı râh-ı hac ve iskât-ı farîza-i ‘acc ü secc etdikden sonra elli yedi târihinde<a name="footnote1649"></a><sup><a href="#bookmark4326">1649</a></sup><sup> </sup>kasd-ı sevdâ-gerî ve ticâret eden pederi ile Hind'e sefer ve altı mâh kadar meşâhir-i buldân-ı Hind'i seyr ile masnû‘ât-ı Hâliku'l-beşer'e ta‘lîk-i nazar etdikden sonra, Ben-der-i Cidde'ye imâle-i sükkân-ı ‘avd u kufûl ve andan Ka‘betü'l-âmâl olan Âsitâne-i sa‘âdet'e<a name="footnote1650"></a><sup><a href="#bookmark4327">1650</a></sup><sup></sup> hatt-ı rahl-i vusûl etmişidi. Devlet-i ‘aliyye tarafından Sâlim Efendi Hind Elçisi nasb olunup, sâhib-i tercemenini pederleri merhûm tüvânger u zî-mâl ve Hind'e sefer ile vâkıf-ı ahvâl olmak sebebi ile bi'l-isti‘âne ma‘an murâfakatını istid‘â ve mûmâ ileyh dahi tekmîl-i nâmûs-i devlet kasdıyla kâffe-i umûrunu ru‘yet ile tahsîl-i rızâ ve mahdûmunu bile alup, bu cem‘iyyet ile zimâm-ı ‘azîmeti taraf-ı Hind'e irhâ eylediler. Bâ-delâlet-i hızır-ı Tevfîk Hind iklîminden Örnek-âbâd nâm mahalle vusûl-i hılâlinde, Sâlim Efendi ba‘zı emrâz ile ser-nihâde-i bâlîn-i bîmârî ve birkaç günden sonra hulûl-i ecel-i mev‘ûduyla dürr-i vücûdu sadef-i zemînde mütevârî olup, </span><span class="font14" style="font-weight:bold;">[M2 44] </span><span class="font14">Devlet-i Hind merâtibinde Sadâret-‘uzmâ mustalahı olan Nizâmu'l-mülk emr-i emerr-i sefâreti, sâhib-i tercemenin pederleri mûmâ ileyhe ihâle vü tefvîz ve nazar-ı iltifât ile nigeh-dâşte vü termîz edüp, sefârete vekâletleri Nâdir Şâh ile Hindîler'in mücâdele vü mücâledeleri hengâmına tesâdüf edüp, altı sene kadar tahammül-i a‘bâ-i gurbet ve tecerru‘-i zehr-âbe-i meşakkat ‘akabinde, o tarafdan fekk-i lenger-i irtica‘ ve müsâ‘ade-i eyyâm ile Mersây-ı Cidde'de leff-i şirâ‘ eylediler. Vâlidleri yedinden cevâb-ı kabâle-i hümâyûnu alup, bah-ren Mısır'a gelür iken, nâ-gâh rûy-i Bahr-i Kulzüm mükfehir ve emvâc-ı yemm-i zehhâr, cibâl-i râsiyât gibi münhadir olup, sefîneleri münkesir ve telef-i nefs-i emmâreleri zâhir olmuşiken, imdâd-ı cenâb-ı Rabbu'l-‘ibâd ile bu varta-i hevl-nâkden tahlîs-i cân ve Mısır'a vusûl ile şükür-güzâr-ı cenâb-ı Sübhân oldu. Mısır'dan dahi Âsitâne'ye vâsıl ve hâmil olduğu tahrîrâtı mahalline teslîm ile envâ‘-ı iltifâta nâyil olduğundan gayri, kaleme aldığı takrîrin sebk ü reftârı hûş âyende-i tab‘-ı hazret-i Tâcdârî olup, o zemân mec-ma‘-i ehl-i ‘irfân ü ‘izzeti min külli'l-vücûh nümâyân olan Mektubî Kalemi hulefâsına ilhâk ve neyyir-i ikbâli işrâk olunmuşidi. Yetmiş bir cumâdelûlâsının onuncu günü<a name="footnote1651"></a><sup><a href="#bookmark4328">1651</a></sup><sup> </sup>Baş-halîfelik ile pâ-nihâde-i evvelîn-i mirkat-ı kâm-kârî ve yetmiş beş saferinde Sad-rıa‘zam Mektupçuluğu ile minnetdâr-ı baht-ı sâz-kârî olup, yetmiş sekiz saferinin yirmi ikinci günü<a name="footnote1652"></a><sup><a href="#bookmark4329">1652</a></sup><sup></sup> aksây-ı merâtib-i küttâb-ı Dîvânî olan mesned-i Riyâset'e i‘tilâ ve sâl-i mezkûr zilhiccesinde<a name="footnote1653"></a><sup><a href="#bookmark4330">1653</a></sup><sup></sup> ism-i sâmîsi dâhil-i defter-i vüzerâ ve TevkTî ve Mora Muhassıl-lığı ile dagzen-i kulûb-i emsâl ü ekfâ olup, seksen şa‘bânında<a name="footnote1654"></a><sup><a href="#bookmark4331">1654</a></sup><sup></sup> Kapudân-ı deryâ Tosun Mehmed Paşa vak‘asında vekîl ve Âsitâne'ye gelinceye dek tesviye-i umûr-i donanmada burûzende-i sa‘y-i cemîl olup, sâl-i merküm tevcîhâtında Aydın Muhassıllığı ile çeşm-i ibtihâcı tenvîr ve seksen bir şa‘bânının onuncu günü<a name="footnote1655"></a><sup><a href="#bookmark4332">1655</a></sup><sup></sup> nâmzedi-yi Şâh Sultân-ı ‘aliyye-tü'ş-şân ile kadr ü şânı tevfîr olundu. Birkaç mâhdan sonra Haleb Eyâleti ile be-kâm ve seksen iki rebî‘ulâhırının yirminci günü<a name="footnote1656"></a><sup><a href="#bookmark4333">1656</a></sup><sup></sup> Silahdâr Hamza Paşa'ya Kayim-makâm olup, sene-i merküme cumâdelâhırasında<a name="footnote1657"></a><sup><a href="#bookmark4334">1657</a></sup><sup></sup> Sadrıa‘zam ve Sipehsâlâr-ı ekrem oldu.</span></p>
<p><span class="font14">Bâlâda tahrîr </span><span class="font14" style="font-weight:bold;">[M2 45] </span><span class="font14">olunan ‘ilel ü esbâb ile ‘azl ve Dimetoka'ya izhâb olunmu-şiken, </span><span class="font14" style="font-style:italic;">El-mevtü mâ yüncîke min âfâtihi, hısnun velev şeyyedtehü bi'l-cendeli<a name="footnote1658"></a><sup><a href="#bookmark4335">1658</a></sup></span><span class="font14"><sup></sup> mefhûmu üzere dest-i gerîbângîr-gîr-i ecelden reh-yâb-ı necât olmayup, muktezây-ı ser-nüvişt-i ezel ile dâyire-i hestîden ma‘dûm ve ‘âzim-i şeh-râh-ı yevm-i ma‘lûm oldu. Müşârun ileyh cevdet-i hatt ile meşhûr ve mukaddimât-ı ‘ulûma ıttılâ‘ ile fârik-ı miyân-ı gayb u huzûr olup, pâk-sîret, sâhib-i fitnat mesânid-i ‘ulyâya şâyân ve müstehakk u i‘tibâr-ı<a name="footnote1659"></a><sup><a href="#bookmark4336">1659</a></sup><sup> </sup>mülûke cedîr u lâyık bir vezîr idi. Ba‘zan meyl-i inşâd-ı eş‘âr ve makbûl-i bülega olur ibrâz-ı âsâr ede-geldiklerinden başka, fenn-i inşâda derece-i isti‘dâdları vâreste-i kal ü kıl ve </span><span class="font14" style="font-style:italic;">Gülşen-i Hayâl</span><span class="font14"> nâmında olan te’lîfleri sıdk-ı müdde‘îye delildir. Mütevaffâ-yı müşârun ileyh merâtib-i beşeriyyet iktizâsından olan vekar u sekîneye ber-vech-i ifrât ri‘âyet edüp, ‘ulûvv-i himmet sebebi ile halkın re‘y-i zâyifini istihkar ve istibdâd vâdîle-rinde şahs-ı vâhide bile ba‘zan ruhsat-ı güftâr vermemekle nâsı zemm ü mesâvîsine mecbûr eylediğinden gayri, ihtilâf-ı devâ‘î ile halkın ‘ale'l-‘umûm metâlibine müsâ‘ade-i devlet mümkin olmayup, hasran husûlü mümteni‘ olan me‘ârib-i muhtelifeden ye‘s ü hırmân müşâhede edenler, tehallüf-i matlublarını müşârun ileyhin men‘-i mücerredine ‘azv ile hakkında lisân-ı mesâvî vü iftirâyı hakka şebîh mugalata ile ıtlâk ve teheyyüc-i gazab-ı Şehriyâr-ı âfâk ile ‘alâ zu‘mihim teşeffî-yi gayz ve rûhunu izhâk ettirdiler. Müşârun ileyhin şecere-i ‘izz u rif‘ati Hâkan-ı ‘asrın nişânde-i dest-i ‘inâyeti olup, her</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
<p><span class="font9">6</span></p>
<p><span class="font9">7</span></p>
<p><span class="font9">8</span></p>
<p><span class="font9">9</span></p>
</div><br clear="all">
<p><a name="bookmark4337"></a><span class="font14">cihetle kendüye hüsn-i zann u i‘timâdı ve hall-i gavâmız-ı umûrda re‘y-i savâb-nümâsına istinâdı derkâr iken zâhir-bînân-ı ‘avâmmın uglûtaları, mir‘ât-ı tâb-nâkden musaffa vü pâk olan kalb-i hümâyûna te’sîr ve mücerred kat‘-ı lisân-ı nâs ve sâde dilân-ı rüzgârın tevhîminden lâzım gelen endîşe vebâsın indifâ‘ı irâdesiyle o düstûr-i vakura havâle-i şemşîr-i kahr u tedmîr etdiler. Bu hâl ile merhûma müte‘allikât ve akrıbâsından ziyâde müte‘ellim olup, hakkında hâst-kâr-ı rahmet-i cenâb-ı Gaffâr oldular. Evâyil-i sadâretlerinde fi'l-hakTka bast u keff ile şöhret-nümâ olup, bezl ü infâkdan maksüd olan emr-i mefrûz-i gazâya tevâyif-i ‘askerîyi tahrîz ü igrâ </span><span class="font14" style="font-weight:bold;">[M2 46] </span><span class="font14">kasd etmişiken askerîde olan cübn ü rehâvet ve cihâd fî sebîlillâh mesleğine ‘adem-i zihâb ile mahzâ celb-i men-fa‘at irâdesinde olduklarını tahkTk edüp, sıyânet-i beytü'l-mâl ictihâdıyla imsâk u ıtlâk beyninde peydâ etdiği tavrı, halk taktîr u zınnete haml ve mesâvîsini mahal be-mahal nakl eder oldular. Bu fesâdâtdan nâşî merhûmun dimâğı muhtell ve gayret u ‘ârından vücûdu mu‘tell olup, Hân-tepesi'nde umûr-i seferiyyeden kat‘-ı nazar mesâlih-i dîvâniyyeyi bile ru‘yetden ‘âciz ve derd-mânde olup, zarûrî birkaç def‘a teşebbüs-i zeyli isti‘fâ ve dağdağa-i sadâretden tahlîsini recâ eyledi ‘âkibet, </span><span class="font14" style="font-style:italic;">ve men lem yemut bi's-seyfi mâte bi-gayrihi, tenevve„ati'l-esbâbü ve'l-mevtü vâhidun<a name="footnote1660"></a><sup><a href="#bookmark4338">1660</a></sup></span><span class="font14"><sup></sup> kantarasından güzer ü istîfây-ı rızk-ı maksüm ile ‘azm ü mahşer eyledi, </span><span class="font14" style="font-style:italic;">tecâvezallâhü ‘an seyyi’âtihi<a name="footnote1661"></a><sup><a href="#bookmark4339">1661</a></sup></span><span class="font14"><sup></sup></span><span class="font14" style="font-style:italic;">.</span></p>
<h2><a name="bookmark781"></a><span class="font14" style="font-weight:bold;"><a name="bookmark4340"></a>Vusûl-i Sadrıa„zam be-Ordu-yi hümâyûn ve „akd-i Meclis-i MeÇeret</span></h2>
<p><span class="font14">Serdâr-ı ekrem hazretleri bâlâda tahrîr olunan sûret ile Hân-tepesi'ne ‘avdet edüp, üç-beş sa‘atden sonra Hân-ı ‘âlîşân dahi orduya vâsıl ve nasb olunan hıyâma nâzil oldu. Ferdâsı müşârun ileyh ve vüzerây-ı ‘izâm ve mîr-i mîrân ve sâyir erkân-ı devlet mücte-mi‘ olup, Hân cümleden evvel tahrîk-i lisân ve; “Düşmen Nehr-i Turla'yı berü geçmeden şu kadar ru’esâ ve ecnâd ile kilîd-i memleket-i Hâkânî olan Hotin'i terk ve zor görmeden asker birbirinden münfekk olarak, her biri bir tarafa müteferrik u perîşân olması beni gam-gîn ve nâlân etmişdir” kelâmını bast eyledikde, Serdâr-ı ekrem dahi Hân'ı tasdîk ve vukû‘ bulan hâlet-i müdhişeyi meşiyyet-i kazâ vü kadere ta‘lîk eyledi. Esnây-ı râhda Yaş havâlîsininmuhâfazasını Abaza Mehmed Paşa'ya ve bin nefer âdem tahrîriyle Sorika ve Moylova ma‘berlerini Bender Sağ Kol Ağası Hacı Bey'e sipâriş ü tenbîh ve Kapucu-başılık ile kadrini terfi‘ u tenvîh etdiğini Serdâr-ı ekrem hazretleri meclisde beyân ve bu sûreti herkes istihsân eyledikleri hıtâmında, Ordu-yi hümâyûn'un meks ü hareketi husûsları dermeyân kılınup, hulûl-i şitâdan mukaddem kebîr topların îsakçı'ya îsâli karar-gîr olmağla Topçu Ocağı'nın îsakçı'ya hareketi irâde ve muhâfazasına Anadolu Vâlîsi Feyzullah Paşa, eyâleti askeriyle ta‘yîn ve Karaman Beylerbeyisi </span><span class="font14" style="font-weight:bold;">[M2 47] </span><span class="font14">Hazînedâr ‘Ali Paşa dahi Yaş tarafına me‘mûr Abaza Paşa ma‘iyyetine gitmek hususu tahsîn olunup, meclise hıtâm ve meşverete encâm verildi. Bundan sonra taraf-ı</span></p>
<table border="1">
<tr><td style="vertical-align:top;"></td><td style="vertical-align:top;">
<p><a name="bookmark4341"></a><span class="font14">hümâyûndan Silahdâr Ağa vesâtatıyla Hân-ı ‘âlîşân tarafına şeref-resân-ı vürûd olan teşrîfât-ı seniyye ki, serâsere kaplu semmûr kürk ve kalpak ve murassa‘ sorgûc ve şemşîr ve tirkeşden ‘ibâret idi. Huzûr-i Serdâr-ı ekremî'de ilbâs ü taklîd ile şeref-mend kılındıkdan sonra, ordusu tarafına sevk-i semend eyledi.</span></p>
<p><span class="font14" style="font-weight:bold;">Hareket-i Ordu-yi hümâyûn be-cânib-i İsakçı</span></p>
<p><span class="font14">Hân-tepesi'nde vücûd-i vücûh-i mehâzîr ile ikâmet mümteni‘ olduğundan, İsakçı tarafına ‘azîmet savâb-nümây-ı erbâb-ı elbâb olmuşidi. Yaş muhâfazasına ta‘yîn olunan</span></p></td></tr>
<tr><td style="vertical-align:top;"></td><td style="vertical-align:bottom;">
<p><span class="font14">Abaza Paşa ma‘iyyetine Nüzul Emîni ta‘yîn olunup, rûz-merre tevzîM akvât içün yedine yirmi beş bin guruş teslîm ve düşmene yâr ve nihânî ittifâk ile hevâdâr olan re‘âyânın ahz u istîsâlleri müşârun ileyhe ve Boğdan Voyvodası'na tenbîh ü te’kîd ve Hân-tepesi'nde mevcûd anbarların emr-i muhâfazası dahi teşyîd olunup, Hân cenâbları dahi o tarafların muhârese ve gezend-i a‘dâdan vikâyesine tergıb ve vücûh-i nevâziş ü iltifât ile tatyîb olundukdan sonra, cumâdelâhırenin gurresinde<sup>1</sup> Hân-tepesi'nden fekk-i tınâb-ı ârâm ve İsakçı tarafına tahrîk-i zimâm olundu. Kesret-i bârân sebebi ile ilerüce gönderilen topların nakli müte‘assir ve şiddet-i berd me‘mûrları mütezaccir edüp, Hân-tepesi'ne beş sâ‘at mesâfede çadırlarını nasb etdikleri huzûr-i Serdâr-ı ekremî'yi selb edüp, Lo-poşte nâm menzilde dört gün ikâmet ve Kethudâ Bey ma‘rifetiyle halka ücret vererek zikr olunan topları nakle himmet eylediler. Mevsim-i mezkûr teşrînin ibtidâsı ve bürûdetin vakt ü nemâsı olduğundan, yevmen fe-yevmen sermânın şiddeti firâvân ve ebr-i midrârın tuğyânı nümâyân olduğundan gayri, kıllet-i zehâyir ile nev‘-i insân cins-i hayvân bî-tâb u tüvân olmalarıyla bilâ-fermân ya‘ni min gayri istîzânin nâs İsakçı tarafına revân oludular. Yaş tarafına me‘mûr cünd-i mevfûr dahi Nehr-i Prut kenârında ikâmet ve şiddet-i hevâyı ‘illet eyledikleri mesmû‘ olduğundan tınâb-ı ikâmetleri tefkîk ve savb-ı me‘mûrlarına tahrîk irâdesiyle </span><span class="font14" style="font-weight:bold;">[M2 48] </span><span class="font14">Canik Muhassılı ‘Ali Bey,</span></p>
<p><a name="bookmark4342"></a><span class="font14">ma‘iyyetinde olan askeriyle ta‘yîn ve bu maslahat dahi tehvîn olundukdan sonra Sad-rıa‘zam li-maslahatin ikâmet etdiği mahalden ref‘-i raht-ı ârâm ve İsakçı ma‘berinden güzâr ile karşu tarafa nasb-ı hıyâm eylediler.</span></p>
<p><span class="font14" style="font-weight:bold;">Nefy-i Mektûbî ve tebdîl-i Kâtib-i Kethudâ ve ba„zı havâdis</span></p>
<p><span class="font14">Sadrıa‘zam mektupçusu olan Feyzî Süleyman Efendi, Sadr-ı esbâk'ın manzûru olmak hasebiyle ba‘zı umûra muktahim ve zâtında dahi kiber-i nefs erbâbından bir merd-i muta‘azzım olup, hıdmet-i mezkûreden tecnîb ve Eğri-dere Palangası'na tagrîb olunup, mukaddemâ Mektupçuluk hıdmetinde mehâreti ve idâre-i umûrda mümâreseti olan Re‘îs-zâde ‘Abdurrezzâk Efendi, Mektûbî ve cümlenin mergübu olan Baş-halîfe es-Seyyid Mehmed Hayri Efendi dahi Küçük İbrâhim Efendi ‘azlinden Kethudâ Kâtibi nasb olundu. Defter Emîni olan Süleymân Bey hılâl-i râhda ‘ilel-i gûnâ-gûn ile dem-beste ve me’zûnen İsakçı'ya gelüp, tedbîr-i vücûd ile meşgul iken nâ-gâh seng-i ecel ile</span></p>
<p><span class="font12"><sup>1</sup> &nbsp;&nbsp;&nbsp;1 Cumâdelâhire 1183 = 2 Ekim 1769 Pazartesi.</span></p></td></tr>
</table>
<p><span class="font14">mînâ-serây-ı ‘ömrü şikeste olup, o gül-i mutarrây-ı gülistân-ı dâniş ü ‘irfan mesâcidin birinde mücâvir-i güzeşte-gân-ı erbâb-ı tevhîd ü îkan oldu. Efendi-yi mûmâ ileyh yeke-tâz-ı mizmâr-ı ma‘rifet ve hâyiz-i kadeh-i mu‘allây-ı dirâyet, vâsıl-ı ser-menzil-i sühan-gûy, sâhib-i talâkat ve küşâde-rûy, edîb-i </span><span class="font14" style="font-style:italic;">Câhız<a name="footnote1662"></a><sup><a href="#bookmark4343">1662</a></sup></span><span class="font14"><sup></sup>-beyân, revnâk-şiken-i bedî‘ ve hâce-i cihân bir merd-i sâhib-i dîvân idi. Gazaliyyât u kasâyidi meşhûr u mütevâtir ve vüs‘at-i ihâtası âsârından zâhirdir. Bu gazel cümle-i âsârındandır:</span></p>
<p><span class="font14">Ham etdi kametim ol çîn-i ebrû gösterişcikler ‘İtâb eyler yüzünden vech-i ihsâna girişcikler Yüzün göstermemek yüz vermemekdir mihre maksûdu Edüp destin nikab ol nâz u nahvetle gülüşcükler</span></p>
<p><span class="font14">Ne bülbülden ne tûtîden işitdim bezm-i gülşende</span></p>
<p><span class="font14">O lüknetler o şeker-handelerle söyleyişcikler</span></p>
<p><span class="font14">Revâc-ı kadr-i hüsnün kasd eder, ‘uşşâk-ı nâlâna</span></p>
<p><span class="font14">Tecâhül eyleyişcikler bilişler bilmeyişcikler</span></p>
<p><span class="font14">Helâk etdi beni bâzîçe-i tıflânesi ‘Ârif</span></p>
<p><span class="font14">Saded-i kûy-i niyâz-ı vasla geldikçe çelişcikler</span></p>
<p><span class="font14">Hânende-gânın makam-ı beyâtîde nağme-perdâz oldukları beste-i meşhûrenin ebyâtı dahi zâde-i tab‘larıdır.</span></p>
<p><span class="font14">Dil-rubâlar sen gibi hep böyle müstesnâ mıdır?</span></p>
<p><span class="font14">Yâ kemân ebrûların illâ-yı istisnâ mıdır? </span><span class="font14" style="font-weight:bold;">[M2 49] </span><span class="font14">Böyle nâzik perverişyâb<a name="footnote1663"></a><sup><a href="#bookmark4344">1663</a></sup><sup></sup> eylemiş ey meh seni Mâderin bâd-ı sabâ, dâyen gül-i ra‘nâ mıdır?</span></p>
<p><span class="font14">Münhal olan Defter Emâneti ile Tevkı‘î bulunan ‘Abdullah Efendi mükerrem ve bi'l-vekâle Nişâncılık dahi mansıbına munzam oldu.</span></p>
<p><span class="font14">Müteveffâ Ordu Kadısı hîn-i marazında Ordu Hekîm-başısı Ahmed Efendi'ye tedbîr etdirdüp, ecele müdâvâtın fâyidesi olmadığından, gaflet ile fenninde olan cehlini Âsitâne'ye tahrîr ve âharın celbini tezkîr etmişidi. İnhâsı mevsûl-i hayyiz-i husûl olup, fi'l-hâl ‘azl, ve yerine Hâric rütbesi verilen Gevrek-zâde Hasan Efendi nakl olunup, Or-du-yi hümâyûn'un perîşânî vü tefrikasına nigâh ve ba‘zı ‘ilel îrâdıyla mâyil-i semt-i taht-gâh olup, tedârük-i vesâyil ile tahsîl-i izn ü ruhsat ve bir şahsı yerine tevkîl ile ric‘at eyledi.</span></p>
<p><a name="bookmark4345"></a><span class="font14">Rumeli Vâlîsi Vezîr Mehmed Paşa'nın i‘mâl-i askerde cehl ü rehâveti sebeb-i idbâr u nekbeti olup, askeri beyninde sû-i zikr ile ma‘rûf ve kibr u enfe ile mevsûf olduğundan başka, kable's-sadâre Serdâr-ı ekrem ile ba‘zı husûsda muhâvere eylediğine binâ’en ‘azl ü tekdîr ve Vezâret'i refiyle Şumnu Kasabası'nda ikameti tedbîr olundu.</span></p>
<h2><a name="bookmark784"></a><span class="font14" style="font-weight:bold;"><a name="bookmark4346"></a>Nasb-ı Ser’asker-i Boğdan</span></h2>
<p><a name="bookmark4347"></a><span class="font14">Ordu-yi hümâyûn'un Hân-tepesi'nden rıhleti ve İsakçı'ya ‘azîmeti </span><span class="font14" style="text-decoration:underline;">a‘dây</span><span class="font14">a mün‘akis oldukda, Yaş cânibine hücûmları hasebiyle mukaddemâ peyvend-i mu‘âhedeye bend etdikleri Boğdan re‘âyâsı dahi cem‘iyyetlerine mültehakve Yç^nuhâfızı olan müşârun ileyhin tarafında bulunan Boğdanlu dahi giderek müteferriKorup, a‘dâ ile mukabele vüs‘undan hâric olduğunu mülâhaza ile Boğdan Voyvodası'nı istıshâb ve Tomarova tarafına ‘azm ü şitâb ve düşmen dahi Yaş kasabasını hâlî bulup, askerini idhâl ve etrâfı-na meteris ve hendek hafrıyla re‘âyâyı işgal eylediğinden başka Yaş'dan zahîre nakli maslahatı içün sâhil-i Nehr-i Prut'da merbût olan kayıklara hücûm ve mellâhlarıyla cidâl ve birkaç nefer ehl-i İslâm'ı zümre-i şühedâya îsâl eyledikleri İsakçı'da sem‘-i Serdâr-ı ekremî'ye vâsıl ve budan sonra kasd-ı a‘dâ İbrâ‘îl ve Kalas havâlîsine olduğuna ba‘zı erbâb-ı vukuf ikame-i delâyil eylediler. Rakka Vâlîsi Dümdâr Mehmed Paşa </span><span class="font14" style="font-weight:bold;">[M2 50] </span><span class="font14">Ordu-yi hümâyûn'a henûz vârid ve kapusu halkı sâyirlerinin kapusu halkından zâyid olup, Kalas havâlisinde ikametle Devlet-i ‘aliyye tarafına müncezib olan re‘âyâyı vikaye ve İbrâ’îl muhâfızı Vezîr ‘Abdî Paşa ile muhâbere ve lede'l-iktizâ düşmen ile muhârebe husûsu müstasveb-i erbâb-ı istişâre olmağla, Boğdan Ser‘askerliği hil‘atı dûş-i istihkakına iksâ ve mâh-ı mezkûrun on dokuzuncu günü<a name="footnote1664"></a><sup><a href="#bookmark4348">1664</a></sup><sup></sup> Maçin üzerinden savb-ı maksûda isrâ ve Abaza Paşa ve Anadolu Vâlîsi Feyzullah Paşa ve Selânik Mutasarrıfı Mehmed Paşa ve Canikli ‘Ali Bey, dâyirelerinde mevcûd asâkir ile müşârun ileyhin ma‘iyyetine varup, her hâlde emr u re‘yine mutâva‘at ve emr-i yek-cihetî ve ittihâda ri‘âyet eylemeleri bâbında her birine başka başka ısdâr-ı misâl-i lâzimü'l-imtisâl kılındı.</span></p>
<h2><a name="bookmark785"></a><span class="font14" style="font-weight:bold;"><a name="bookmark4349"></a>Vürûd-i haber-i meserret ez-cânib-i Bender</span></h2>
<p><span class="font14">Ordu-yi hümâyûn'un meştâya ‘avdeti ‘akabinde Bender Ser‘askeri Gü l Ahmed Paşa-zâde el-Hâc ‘Ali Paşa, râyet-i himmeti tehzîz ve Moskovlu ile ittihâd eden Leh-lü'nün Turla karşusında olan karyelerine bir mikdâr asker techîz edüp, nâyil-i nefl ü ganîmet ve seby ü istirkak-ı üserâ ile ‘avdet etmişleridi. Boğdan re‘âyâsından olup, Devlet-i ‘aliyye'ye muhâlefet ve a‘dây-ı dîne mutâva‘at edenlerin dimâ-i fâsideleri ihrâk ve evlâd ü ‘iyâlleri istirkak olunmak üzere bu esnâda kıbel-i Şer‘-i enver'den verilen fetvâ o makule gerden-pîç-i tavk-ı inkıyâd olanların mesmû‘u olup, ehl-i İslâm'ı işgal ve düşmene sevk-i menâfi‘-i ahvâl kasdıyla Bender'de olan asker perîşân ve zabt-ı kal‘a <a name="bookmark4350"></a>âsân olduğunu taraf-ı hasma işâ‘a vü i‘lân etmişler idi. Düşmen dahi yirmi bin kadar asker ile Bender'in karşu tarafından zuhûr ve ma‘iyyet-i Ser‘askerî'de tehaşşüd eden dilâverlerden cem‘-i kesîr, a‘dâyı tedmîr kasdıyla o tarafa mürûr edüp, Hân-ı ‘âlîşân dahi bir tarafdan düşmen-i bed-tıynete endâhte-i tîr ve darb-ı şemşîr ve o fırka-i dâllenin vâfirini dereke-i cahîme tesyîr edüp, bakiyyetü's-süyûf olan küffâr hûk-i zahm-hûrde<a name="footnote1665"></a><sup><a href="#bookmark4351">1665</a></sup><sup> </sup>gibi serdâde-i vâdî-yi idbâr olmağla, asker-i İslâm vâyedâr-ı nasr-ı Melik-i ‘Alâm olduklarını Hân-ı ‘âlîşân ve Ser‘asker </span><span class="font14" style="font-weight:bold;">[M2 51] </span><span class="font14">Paşa ifâde ü i‘lâm eylediklerinden, tirkeş-behâ ve Segbân ‘ulûfesi nâmıyla Hân-ı müşârun ileyh tarafına yüz bin guruşa karîb meblağ in‘âm ve Ser‘asker Paşa'ya dahi nakd-i vâfir ile ikrâm olundu.</span></p>
<h2><a name="bookmark786"></a><span class="font14" style="font-weight:bold;"><a name="bookmark4352"></a>Hareket-i Ordu-yi hümâyûn be-meştây-ı Babadağı</span></h2>
<p><span class="font14">Esfâr-ı sâbıkada Serdâr-ı ekrem bulunanlar ekser evkâtda Âsitâne'de kışlayup, bi'l-iktizâ evvel-behârda yine ma‘reke-gâh-ı cünd ü sipâha teveccüh ederler idi. Bu kıyâs ile Hân-tepesi'nden Âsitâne'ye varınca ba‘zı mahallere zehâyir ihzârı ve sa‘bu's-sülûk me‘âbirin tathîri zımnında mübâşirler tesyâr ve bu kazıyye havâtır-ı ru‘esâda ızmâr olunmuşidi. Düşmenin serhadd-i Hâkânî'ye istîlâsı ve berü taraflara tecâvüz ü i‘tidâsı hasebiyle Tuna'nın bu cânibinde meştâ ittihâzıyla İbrâ‘îl ve Kalas ve Maçin ve Silistire'yi keyd-i düşmenden muhâfaza evlâ olduğunu Serdâr-ı ekrem fikr ü mülâhaza etmekle, keyfiyyet hâk-kadem-i Şehriyârî'ye bâ-takrîr ifâde ve işâret olunduğuna binâ‘en, Âsitâne-i sâ‘det'de bu husûs mün‘akid olan meclis-i meşveretde müzâkere olunup, </span><span class="font14" style="font-style:italic;">Sâhibu'd-dâri üdri bi-mâ fîhâ<a name="footnote1666"></a><sup><a href="#bookmark4353">1666</a></sup></span><span class="font14"><sup></sup> kavli üzere Ordu-yi İslâm'da olan zevât-ı müte-şahhısa, mevzi‘-i meştây-ı ihtiyârda terhîs olunmak re‘yi savâb idüğünü îmâ eylediklerine binâ‘en, tercîh olunan mahalde meştâ-nişîn ve serhadleri muhâfaza ile def‘-i ge-zend-i a‘dâ-yı dîn tenbîhâtını hâvî hatt-ı hümâyûn şeref-rîz-i vürûd olmağla, herkes hevâsına muvâfık olan mahalli tezkîr ve ba‘zıları küllî mehâsin beyânıyla Âsitâne tarafın tedbîr edüp, bil-âhıra Babadağ'ı her cânibe mütekârib ve min külli'l-vücûh meştâ ittihâzına münâsib olduğunu hayr-hâhân-ı devletden ba‘zıları tasrîh ve Edirne ve Âsitâne'yi sevk edenlerin re‘ylerini delâyil-i mülzime ile takbîh eylediler ise dahi, Silis-tire'nin evleviyyeti karârgîr olup, şehr-i recebin onuncu günü<a name="footnote1667"></a><sup><a href="#bookmark4354">1667</a></sup><sup></sup> İsakçı'dan hareket tasmîm ve Konakçı Paşa kânûn üzere bir gün evvel askere takdîm ve ordu halkının ba‘zısı Silis-tire niyyeti ile o tarafa ‘azîmet ve Ordu-yi hümâyûn dahi ‘ale's-seher hareket etmek üzere iken nâ-gâh Tuna tarafından top sadâları ‘âlem-gîr ve istihbâr-ı ahvâl içün Ordu'nun hareketi giriftâr-ı ‘ukde-i te‘hîr olup, mekr-i düşmen-i şûm Kalas üzerine hücûm ve cünd-i İslâm </span><span class="font14" style="font-weight:bold;">[M2 52] </span><span class="font14">müdâfa‘a vü mukâteleye ıkdâm ederler imiş. Bu sebeble Ordu-yi hümâyûn'un hareketinden evvel Silistire'ye ‘azîmet edenlerin i‘âdesiyçün âdemler irsâl ve Ordu-yi hümâyûn'dan ve İsakçı ve sâyir mahallerden imdâd içün asker tahrîrini bi'l-<a name="bookmark4355"></a>cümle kibâr u ricâl lâzım-ı hâl ‘add etmişler idi. îlerü gidenler Babadağı'na vusûl ve ‘avdetleri irâdesinden bir mahalle me’mûriyyet ma‘nâlarını istınbât ve şiddet-i şitâ ve nâ-tüvânî-yi çârpâ behâneleriyle zımnen ‘avdetden nükûl eyledikleri ve îsakçı'dan tertîb-i asker müşkil ve Babadağı'na vardıkdan sonra her şey mümkin ve kabil olduğunu ba‘zı kimseler Sadrıa‘zam hazretlerine ilka ve bi'z-zarûre livây-ı şerîfi alup, bekayâ-yı asker ile Babadağı'na sevk-i matâyâ eyledi. Şöyle ki, kasaba-i mezkûrede birkaç gün ikamet ve imdâd lâzım olan mahallere asker ve vech-i âhar ile i‘ânetden sonra musam-mem olan Silistire meştâsına ‘azîmet edecekler idi. Babadağı Sahrâsı'nda şiddet-i sermâ ile ikamet, hâric-i hîta-i vüs‘ u tâkat olduğundan herkes kasabaya girüp, birer hâne tedârüküyle tahsîl-i râhat ve kâfât-ı şitâ tedârüküne sür‘at edüp, bu takdîrde Silistire'ye ‘azîmet râbıtası münhal ve Sadr-ı ecel içün dahi derûn-i kasabada ta‘yîn-i mahal kılındı.</span></p>
<h2><a name="bookmark787"></a><span class="font14" style="font-weight:bold;"><a name="bookmark4356"></a>Muhârebe-i Ser„asker-i Boğdan Vezîr Mehmed Paşa</span></h2>
<p><span class="font14">Müşârun ileyhin ma‘iyyetine me‘mûr olan vüzerâ ve rüesâ ve sâyir askerînin ekseri betâ‘et üzere hareket ve ma‘iyyet-i müşârun ileyhe ‘azîmetden intikâs ile oldukları mahalde ikamet ve bu keyfiyyete Sadrıa’zam vukuf ile pey-der-pey isti‘câl emri ısdâr u irsâl eyler idi. Anadolu Vâlîsi Feyzullah Paşa: “Dâyirem bi'l-külliyye perişân ve ma‘iyyetimde ancak beş on âdem kalup, bu hâl ile hareket, hâric-i dâyire-i imkân olduğunu” beyân ve sâyir me’mûrlar dahi bu i‘tizârât ile itâ‘at-ı fermân eylemeyüp, Ser‘asker Paşa ma‘iyyetinde ancak beş altı yüz kadar âdem mevcûd ve bâ-husûs Boğ-danlu vâsıtasıyla ehl-i îslâm'ın kâffe-i ahvâline a‘dâ muttali‘ olup, tehâlüf-i cünûd ile nüfûzun intifâsına ve serhadlerin askerden huluvv u ferâğına vâkıf olup, Kalas üzerine hücûm ve cenge mübâşeret ve Ser‘asker Paşa dahi mevcûd-i ma‘iyyeti olan behâdırân ile hâric-i kasabada mukabeleye kasd u niyyet eyleyüp, </span><span class="font14" style="font-weight:bold;">[M2 53] </span><span class="font14">henüz âteş-i harb gereği gibi müşta‘il olmadan, kasaba derûnunda olan re‘âyâ ‘ahd-i nihânîye binâ’en, bi'l-külliyye taraf-ı a‘dâya meyl vemüşârun ileyhin dâhil-i kasabada olan hazînedâr ve sâyir etbâ‘ını hışt ü seng ve sâyir âlât-ı ceng ile katl eylediklerinden gayri Boğdan Beyi'ni bend-i kemend eyleyüp, Ser‘asker Paşa'nın başında olan sipâh-ı endek-şumâr dahi birer tarafa firâr eylediğinden, nâ-çâr kasabaya ‘avdet ve vâkıf-ı keyfiyyet oldukda kasabada olan havene-i re‘âyâ kendüsünü dahi esîr etmek iddi‘âsında olduklarını idrâk ile Nehr-i Prut kenârında olan Açıklara süvâr ve terk-i kâr u bâr ederek berü tarafa güzâr ve vâki‘ olan hâdise-i hevl-nâki Ordu-yi hümâyûn'a iş‘âr eyledi. Müdâfa‘a-i<a name="footnote1668"></a><sup><a href="#bookmark4357">1668</a></sup><sup></sup> a‘dâya tekayyüd eder o taraflarda şahs-ı vâhid kalmadığını düşmen tahkik ve kasaba-i mezkûre derûnuna duhûl ile re‘âyâya izhâr-ı rûy-i ilf ü tezrîk etdikden sonra Eflâk tarafına sevk-i tabûr-i makhûr ve Eflâk Voyvodası Ligor'u me’sûr eyledi.</span></p>
<h2><a name="bookmark788"></a><span class="font14" style="font-weight:bold;"><a name="bookmark4358"></a>İhsân-ı Vezâret be-Mehmed Paşa ve Hazînedâr „Ali Paşa</span></h2>
<p><a name="bookmark4359"></a><span class="font14"><a name="bookmark4360"></a>Mûmâ ileyhimânın vukû‘ bulan me‘ârikde hasbe'l-imkân sarf-ı mechûd eyledikleri meşhûd olduğuna binâ’en, rütbe-i Vezâret'e su‘ûdları Serdâr-ı ekrem hazretleri tarafından ‘arz-ı dergâh-ı Hilâfet-penâhî kılınmağla, niyâzı müsâ‘ade-i Seniyye'ye makrûn ve ikisine bir günde Vezâret ihsânıyla kadr u i‘tibârları vâsıl-ı çarh-ı nîlgûn oldu. Müşârun ileyhimâ Kalas vak‘asında bulunup, hezîmetleri<a name="footnote1669"></a><sup><a href="#bookmark4361">1669</a></sup><sup></sup> günü Vezâret'e nâyil olmaları beyne'n-nâs güft-gûya bâ‘is ü ‘illet ve hudûs-i urcûfe vü ekâzîbe sebeb ü âlet oldu.</span></p>
<h2><a name="bookmark789"></a><span class="font14" style="font-weight:bold;"><a name="bookmark4362"></a>Vefât-ı Ser„asker-i Bender Gü l Ahmed Paşa-zâde el Hâc „Ali Paşa</span></h2>
<p><a name="bookmark4363"></a><span class="font14">Müşârun ileyh Bender üzerine gelen a‘dâ ile birkaç def‘a muhârebe edüp, fazl-ı Hakk ile her defada galib ve seyf-i savletinden düşmen mağlûb u hârib olup, endîşe-i fitne vü fesâd dâyimâ mu‘tâdları olan Bender yamakları Ayağ Dîvânı talebiyle pâ-bercây-ı merkez-i ısrâr ve merâmları bir iki ihtiyârlarıyla iblâğ olunmak taraf-ı müşârun ileyhden iş‘âr olunduysa dahi ‘adem-i kabûl ile redd-i ahbâr </span><span class="font14" style="font-weight:bold;">[M2 54] </span><span class="font14">etmişler idi. Bi'z-zarûre merâmlarına müsâ‘ade olunup, müstağrak-ı silâh ve âmâde-i kifâh olarak Serây'a vürûd ve emr-i muhâfazada ba‘zı taksîrât isnâdıyla lisân-ı hezeyânı memdûd eylediler. Müşârun ileyhin dâ’iresi<a name="footnote1670"></a><sup><a href="#bookmark4364">1670</a></sup><sup></sup> fevka'l-had ve etrâfı asker-i mevvâc ile müşeyyed bulunduğundan rekîz-i zamîrleri olan habâsete zafer bulmayup, ric‘at-ı kahkarî ile ‘avdet ve merkumların perde-birûn olan vaz‘-ı nâ-hem-vârları müşârun ileyhi tekdîr ve hâric-i dâyire-i hadd ü edeb olan tahakkümleri, tab‘-ı nâziklerine te‘sîr edüp, bir iki günden sonra ‘illet-i insibâb ile bî-mâr ve ta‘tîl-i cevârih ile bî-zâr olup, Cumâdelâhıre evâsıtın-da<a name="footnote1671"></a><sup><a href="#bookmark4365">1671</a></sup><sup></sup> terk-i cân ü ser ve dâr-ı âhirete sefer eyledi.</span></p>
<h2><a name="bookmark790"></a><span class="font14" style="font-weight:bold;"><a name="bookmark4366"></a>Terceme</span></h2>
<p><span class="font14">Müşârun ileyh Sadr-ı esbak Çorlulu ‘Ali Paşa merhûmun hafîdi ve Gü l Ahmed Paşa'nın necl-i reşîdi olup, Rikâb-ı hümâyûn'da Mîrâhûr-i Sânî ve Kapucular Kethudâsı ve Mîrâhûr-i Evvel hıdemâtıyla mübeccel ve Kantarcılar'da kâyine olan Hânım Sultân cenâblarını evride-i hibâle-i nikâh ve bu sebeble şeb-i deycûr-i bahtını hem-reng-i beyâz-ı sabâh edüp, Firdevs-mekân Sultân ‘Osmân merhûmun mutarrah-ı eşi‘a-i nazar-ı ‘âtıfeti olarak rütbe-i Vezâret'e irtika ve Rumeli Eyâleti'yle ser-menzil-i ikbâle i‘tilâ edüp, cild-i evvelde tafsîl olunan esbâb-ı zâhire müşârun ileyhe bâ‘is-i ‘azl ü nefy ve musâdere olup, üç seneye karîb îstanköy'de mukim ve muntazır-ı lutf-i Hüdâvend-i ‘alîm olmuşiken Vezâret'i ibka ve îç-il Sancağı'yla ihyâ olunmuşidi. Ba‘dehû Cidde mansıbı ile mübâhî ve pederleri gibi Şerîf-i Mekke ile mu‘âraza ve münâkaşa eyleyerek bilâ-emr-i Pâdişâhî berren Mısır'a râhî oldu. Hâlini Devlet'e ‘arz u tefhîm ve Adana Eyâleti ile i‘zâz ü te‘vîm ve birkaç mâh mürûrundan sonra Aydın Muhassıllığı ile çeşm-<a name="bookmark4367"></a>i bahtı rûşen ve bir seneden sonra Anadolu Eyâleti tevcîh olunup, kapusuz eşkıyâsının teftîş ü istîsâline bi'n-nefs ‘âzîmetle hıdmeti müstahsen olmuşidi. Sadr-ı esbak Mustafa Paşa'nın talep etdiği ‘ubûdiyyetde taksîr eylediğine binâ’en, tekdîr irâdesiyle mansıbından ‘azl ve Diyârbekir'e tesyîr edüp, çok giçmeden Halebü'ş-şehbâ Eyâleti ile sûd-mend </span><span class="font14" style="font-weight:bold;">[M2 55] </span><span class="font14">ve az müddetde îç-il Sancağı'na sevk-i semend edüp, mansıb-ı mezkûr dahi pây-dâr olmayup, birkaç mâhdan sonra Eyâlet-i Sivâs'a tahvîl ve Sefer-i hümâyûn'a me‘mûriyetle Bender'e vürûdunda îlsâvât ve ba‘dehû Bender Ser‘askerliği'yle tebcîl olunmuşidi. Bâlâda tahrîr olunduğu vech üzere vefât ve terk-i vedî‘a-i hayât eyledi. Müşârun ileyh hüsnü's-sûre, mu‘tedilü'l-kâme edîb ü vakur ve dâniş ü hüner ile meşhûr, ‘âkil ve dirâyet-mend ve akrânı miyânında ser-bülend bir Vezîr-i ‘adîmü'n-nazîr idi. Vâlî olduğu memâlikde ‘adl ü nasafeti zâhir ve re‘âyâ vü berâyâ sâyesinde mecbûru'l-hâtır olup, kesret-i îrâd-ı tabî‘î ile her diyârda sâlik-i meslek-i iktisâd ve dâyiresi kemâli zînet ü intizâm ile dâğ-zen-i kulûb-i hussâd idi. Bu FakTr'den ‘ </span><span class="font14" style="font-style:italic;">Örfî Kasâyidini<a name="footnote1672"></a><sup><a href="#bookmark4368">1672</a></sup></span><span class="font14"><sup></sup> ve </span><span class="font14" style="font-style:italic;">Makamât-ı Harırî'yi<a name="footnote1673"></a><sup><a href="#bookmark4369">1673</a></sup></span><span class="font14"><sup></sup> temâmen kırâ’et ve üç sene dâyiresinden münfek etmeyüp, kadr-i ‘âcizâneme fevka'l-me‘mûl hürmet ile mazhar-ı sunûf-i mekremet eyleyüp, vefâtından sonra rûh bedenden müfârakat eder gibi merhûmdan cüdâ ve bir zemân bu elem-i cângâh ile serserî geşt-i deşt<a name="footnote1674"></a><sup><a href="#bookmark4370">1674</a></sup><sup></sup> ü sahrâ oldum. Sinnî-yi ‘ömri altmış beş ‘akdine makrûn ve Bender'in iç kakasında vâkî‘ mekâbir-i vüzerâda medfûn oldu.</span></p>
<h2><a name="bookmark791"></a><span class="font14" style="font-weight:bold;"><a name="bookmark4371"></a>Nasb-ı Ser„asker-i Bender ve</span><br><br><span class="font14" style="font-weight:bold;"><a name="bookmark4372"></a>Kethudâ-şüden-Resmî Ahmed Efendi ve havâdis-i sâyire</span></h2>
<p><span class="font14">Müşârun ileyhin vefâtı hasebiyle Bender Ser‘asker'liği mahlûl ve efrâd-ı mü-te‘ayyineden birinin nasbı rütbe-i vücûba mevsûl olduğuna binâ‘en, Kethudây-ı Sad-rıa‘zamî bulunan Yazıcı îbrâhîm Paşa-zâde Mustafa Beyefendi'nin Vezâret'e heveskâr olduğu, ma‘lûm-i Sadr-ı kâm-kâr olmağla, işbu şehr-i recebin yirmi üçüncü günü<a name="footnote1675"></a><sup><a href="#bookmark4373">1675</a></sup><sup></sup> Aydın Sancağı ilhâkıyla Bender Ser‘askerliği mîr-i mûmâ ileyhe ihsân ve umûr-i lâzimesi-ni rü‘yet içün bir hafta kadar Ordu-yi hümâyûn'da meksine ruhsat verilüp, itmâm-ı mehâmmı ‘akabinde Bender cânibine ‘azîmeti fermân olundu. Rûznâmçe-i Evvel olan Resmî Ahmed Efendi, ‘azâyim-i umûr-i Devlet'de istihdâm olunarak mâhiyyeti ma‘lûm-i kâr-dânâ&lt;yâ&gt;n-ı zemân ve Kethudâlık mesned-i refî‘ine istihkakı bî-şübhe vü gümân olmağla, şehr-i mezkûrun yirmi ikinci günü<a name="footnote1676"></a><sup><a href="#bookmark4374">1676</a></sup><sup></sup> o câh-ı refî‘ ile cezelân kılındı.</span></p>
<p><a name="bookmark4375"></a><span class="font14">Başbâkî-kulu olan Eyyûbî Ahmed Ağa bilâ-sebeb mansıbını terk </span><span class="font14" style="font-weight:bold;">[M2 56] </span><span class="font14">ile Âsitâne-i sa‘âdet'e ‘azîmet eylediği ma‘lûm-i Sadr-ı vâlâ-menkabet olup, ‘avdetiyçün ısdâr-ı misâl ve verâsından mahsûs mübâşir irsâl olunmuşiken, emr-i şerîfe ‘adem-i itâ‘at ve mübâşirini âzürde-i ‘unf ü nahvet etmekle, yerine âharın nasbı lâzım gelüp, Sadrıa‘zam hazretlerinin Kethudâsı Hasan Ağa mansıb-ı mezkûr ile kâm-revâ oldu.</span></p>
<h2><a name="bookmark792"></a><span class="font14" style="font-weight:bold;"><a name="bookmark4376"></a>Ref„-i Vezâret-i Vâlî-yi Anadolu</span></h2>
<p><a name="bookmark4377"></a><span class="font14">Zaralı-zâde Vezîr Feyzullah Paşa Anadolu Eyâleti gibi kesîru'n-nemâ bir mansıb ile müstesnâ olmuşiken, Sefer-i hümâyûn'a bî-hengâm vürûd etdiğinden gayri, Hotin'de dîn ü devlete müfîd tarafından bir hıdmet be-dîd olmayup, Kalas cenginde dahi reh-peymây-ı semt-i cübn ü bed-dilî ve bu sebeble düşmen Kalas'a müstevlî olup, bundan sonra müşârun ileyhden hıdmet me‘mûl olmadığından, vezâreti ref‘ ve ‘alâ tarîki'n-nefy Dimetoka'ya def‘ olundu.</span></p>
<div>
<h2><a name="bookmark4378"></a><span class="font14" style="font-weight:bold;"><a name="bookmark4379"></a>Vuku„-i muhârebe der-K</span></h2>
</div><br clear="all">
<div>
<h2><a name="bookmark4380"></a><span class="font14" style="font-weight:bold;"><a name="bookmark4381"></a>ve firâr-ı a„dâ</span></h2>
</div><br clear="all">
<p><span class="font14">‘Adem-i sebât-ı askerîyle düşmen Kalas Karyesi'ni zabt etdikden sonra Tomarova</span></p>
<p><span class="font14">tarafına ‘azîmet ve o havâlîde olan enbârlardan ecnâs-ı zehâyir nakline mübâşeret eylediği derece-i tevâtüre resâ ve def‘-i gezend-i a‘dâ şiddet-i şitâ hasebiyle mümkin olma-yup, min kıbeli'r-Rahmân kulûb-i müslîmînde havf ü vecel ve bîm ü feşil dahi hüveydâ olmağla, bu ahvâl-i pür-ehvâl Sadr-ı gayret-iştimâli muzdaribü'l-bâl etmişiken, îsakçı'da Anbar Emîni olan Kapucu-başı Dağıstânî ‘Ali Ağa yirmişer otuzar guruş bahşîş ile kırk elli âdem tedârük ve karşu tarafa ‘ubûr husûsunda izhâr-ı rağbet ü tehâlük etmekle, mûmâ ileyhe Sadrıa‘zam tarafından kemâ-yenbagı ruhsat ve îsmâ‘îl Kasabası'nda ikamet üzere olan îskenderiyyeli Mustafa Bey dahi ma‘iyyetine ta‘yîn olunup, re‘yine mutâva‘at tarafına işâret olunmuş idi. Ağa-yı mûmâ ileyh mîr-i merkümun vürûduna bakmayup, müsta‘înen billâh enbârlardan zehâyir nakline ta‘yîn olunan müşrikîn üzerine sell-i seyf ve tehzîz-i sinân ve ekserîsini hûn-i sürh-gûn-i merg ü helâke galtân edüp, bu hareket-i cemîle dikkat olunsa te‘yîd-i ma‘nây-ı, — </span><span class="font14" style="font-style:italic;">kem minfi’etin kalîletin</span><span class="font14">”</span><span class="font10">2 </span><span class="font14">eylediği nümâyân ve düşmen-i bed-peymân bu asker-i endek-şümârı talî‘a-i ceyş-i mevfûr ve ‘adem-i mübâlât ile hücûmlarını o ma‘naya maksûr ederek tahlîs-i cân sevdâsıyla gürîzân oldular. </span><span class="font14" style="font-weight:bold;">[M2 57] </span><span class="font14">O hılâlde îskenderiyyeli Mustafa Bey dahi askeriyle vârid olup, îbrâ‘îl Muhâfızı Vezîr ‘Abdî Paşa kapusu halkı ve sevâhilden cem‘ etdiği asâkir-i vâfire ile Kalas kurbunda vâkî‘ bir karyede tehaşşüd eden düşmen üzerine hareket etdi-ğini mûmâ ileyhimâ istihbâr edüp, intizâr-ı tekarrub ile bunlar dahi bir tarafdan düşme<a name="bookmark4382"></a>ne ıztırâb vermeğe te’ehhüb etmişler iken nâ-gâh âvâze-i top ‘âlem-gîr ve velvele-i dâr u gîr felek-mesîr olup, istidlâl-i muhârebe vü musâdeme ile mûmâ ileyhimâ bi'l-ittifâk Kalas Karyesi'ne duhûl ve muhâceme edüp, derûnunda olan düşmen ekall-i kalîl olmağ-la, savlet-i İslâmiyân'dan zehre-tirâk ve ekserîsi dâhil-i hufra-i helâk olup, bu haber-i melâlet-eser vezîr-i müşârun ileyh ile muhârebe eden küştenîlerin, gûş-i gaflet-pûşlarına güzer eyledikde, reh-peymâ-yı semt-i meferr ve ekserîsi şemşîr-i tîz-i İslâm ile ‘âzim-i dereke-i sekar olup, iki asker birbiriyle mülakat ve bu ‘atıyye-i Mevle'l-mevâliyye hamd-i bî-gayât eylediler. Düşmen-i dînin kasaba-i mezkûrede tekrar tehassun eylemesi melhûz-i asker-i zafer-eser olduğundan mahall-i merkumu ihrâk u tahrîb ile hâke berâber eyledikleri haberi Ordu-yi hümâyûn'a vâsıl ve kulûb-i müslimînde sunûf-i meserret hâsıl olup, müşârun ileyhin işbu hengâm-ı ‘ibret-nümâda zuhûra gelen ikdâm ü gayreti sebeb-i takviyyet-i kulûb-i İslâm ve bâ‘is-i halecân-ı a‘dây-ı li‘âm olup, sa‘yı meşkûr ve hıdmeti mebrûr olduğundan gayri hakkında yemm-i mekârim-i Şâhâne mevc-endâz-ı zuhûr ve Boğdan Ser‘askerliği ‘unvânıyla mültefet ü manzûr olup, şimdilik yirmi beş bin guruş nakd ve mikdâr-ı kifâye çelenk tarafına irsâl<a name="footnote1677"></a><sup><a href="#bookmark4383">1677</a></sup><sup></sup> ve Kethudâsı Mîr-i mîrânlık ve Dîvân Kâtibi Hâcelik rütbelerini ihrâz ile mecbûru'l-hâtır ve makziyyu'l-âmâl kılındılar.</span></p>
<h2><a name="bookmark794"></a><span class="font14" style="font-weight:bold;"><a name="bookmark4384"></a>„Azl-i Sadrıa„zam „Ali Paşa ve Serdâr-ı Ekrem-şüden-i Halîl Paşa</span></h2>
<p><span class="font14">Müşârun ileyh sâdık ve gayret-keş-i dîn ve fart-ı şecâ‘atla dil-rübûde-i zümre-i muvahhidîn, sehâveti fevka'l-had ve ıkdâm ü himmeti müsellem-i erbâb-ı kabûl ü red olup, ancak fesâd-ı tabâyi‘-i ecnâd ve ru‘esâ beyninde mütemerrin olan ‘adem-i tevâfuk ve ittihâd sebebleriyle her ne kadar sa‘y ü tedbîr ve igrâ vü teşvîk zımnında her çend<a name="footnote1678"></a><sup><a href="#bookmark4385">1678</a></sup><sup> </sup>bezl ü tebzîr etdiyse dahi muvâfık-ı mecrây-ı takdîr </span><span class="font14" style="font-weight:bold;">[M2 58] </span><span class="font14">olmayup, hasm-ı ‘anîd memâlik-i Sultânî'ye kilîd olan Hotin gibi bir hısn-ı müşeyyedi zabt ü istîlâdan kat‘-ı nazar Tuna sevâhiline resîde ve yemîn ü yesârda vâki‘ kurâ ve kasabât ehâlîsini garet ü remîde edüp, müşârun ileyhin bu bevâ‘is ile nüfûz ü i‘tibârına halel ve bundan sonra fetk u ratk-ı umûr ve tanzîm-i ahvâl cumhûra yaramayacağı ma‘lûm-i ashâb-ı ‘akd ü hal olmağla, beş mâh kadar Sadr-ı devletde hezâr mihen ü meşâkk ile evkat-güzâr oldukdan sonra mühr-i Vezâret işbu şa‘bânu'l-mu‘azzamın on üçüncü günü<a name="footnote1679"></a><sup><a href="#bookmark4386">1679</a></sup><sup></sup> Kapucu-başı Çerkes Bey mübâşiriyyeti ile yedinden nez‘ u istirdâd olunup, bundan evvel rütbe-i Vezâret ile kâm-yâb olan ‘Ivaz Paşa-zâde Halîl Paşa'ya teslîm ile vedî‘a-i kûze-i hâfızası kılınan vesâyây-ı Şâhâne'yi şifâhen müşârun ileyh hazretlerine<a name="footnote1680"></a><sup><a href="#bookmark4387">1680</a></sup><sup></sup> ifâde vü tefhîm eyledi.</span></p>
<p><span class="font14">Hayri Efendi'nin ‘arz etdiği Sadâret-i târîhidir<a name="footnote1681"></a><sup><a href="#bookmark4388">1681</a></sup><sup></sup>:</span></p>
<p><span class="font14">Mü’ebbed eyleye Mevlâ Halîl Paşa'yı</span></p>
<h2><a name="bookmark4389"></a><span class="font4" style="font-weight:bold;"><a name="bookmark4390"></a>J^ </span><span class="font13" style="font-weight:bold;font-variant:small-caps;">Jj*</span><span class="font4" style="font-weight:bold;"> &nbsp;&nbsp;A3*</span><span class="font13">)</span></h2>
<p><span class="font14">Enverî Efendi'nin dahi verdiği târihdir:</span></p>
<p><span class="font14">Harf-i mücevher ile bir hoşca düşdü târîh, Hak bu ki, verdi revnak Sadr'a Halîl Paşa.</span></p>
<p><span class="font4" style="font-weight:bold;">)U.Lj Jd^ </span><span class="font13">»j^ </span><span class="font4" style="font-weight:bold;font-style:italic;"><sup>J</sup>jj </span><span class="font4" style="font-weight:bold;font-style:italic;font-variant:small-caps;">&amp;jj</span><span class="font4" style="font-weight:bold;font-style:italic;"> ^ </span><span class="font13" style="font-weight:bold;font-variant:small-caps;">j</span><span class="font4" style="font-weight:bold;"> j^</span><span class="font13">)</span></p>
<p><a name="bookmark4391"></a><span class="font14">Sadrıa‘zam ve Serdâr-ı ekrem hazretleri Babadağı meştâsına duhûl ile tensîk-i şevârid-i ahvâl-i Devlet'e meşgûl olup, Anadolu ve Trabzon eyâletlerinin sâl-i âtiyede Kırım tarafına ta‘yîn olunması zarûriyyât-ı vakt îcâb eylediğinden, Anadolu Eyâleti sâbıka Erzurum Vâlîsi olup, Kırım Ser‘askeri nasb olunan Silahdâr Îbrâhîm Paşa'ya ve Kars ve Çıldır etrâfını muhâfaza şartıyla Erzurum Eyâleti dahi Ma‘denler Emîni ve Malatya Sancağı Mutasarrıfı Vezîr Hâfız Mustafa Paşa'ya ve iki bin nefer süvâriyle evvel-behârda Mu‘asker-i hümâyûn'da isbât-ı vücûd etmek şartıyla Mar‘aş Eyâleti Hamevî-zâde Ahmed Paşa'nın mahdûmu ‘Ömer Bey'e ve Haleb Eyâleti, sâbıka Selânik Mutasarrıfı Ahmed Paşa-zâde Vezîr Mehmed Paşa'ya ve Rumeli Eyâleti, Boğdan Ser‘askeri Vezîr ‘Abdî Paşa'ya ve Özi Eyâleti, Vezîr Hazînedâr ‘Ali Paşa'ya ve Eyâlet-i Karaman, Canikli Süleyman Paşa'ya ve Selânik ve Kavala sancakları, Derbendler Başbuğu olan Vezîr ‘Ali Paşa'ya ve Üsküb Sancağı, Îskenderiyye Mutasarrıfı pederi Mehmed Paşa'nın göndereceği askerden mâ‘adâ iki yüz </span><span class="font14" style="font-weight:bold;">[M2 59] </span><span class="font14">nefer ile Ordu-yi hümâyûn'a gelmek şartıyla bâ-rütbe-i Mîr-i mîrânî Mustafa Bey'e ve Kilis ve A‘zâz sancakları ilhâkıyla Rakka Vâlîsi Vezîr Mehmed Paşa'ya Bender Ser‘askerliği tevcîh ve selefi Aydın Muhassılı Kethudâ Mustafa Paşa'nın Kili muhâfazasına ‘azîmeti ve ba‘zı mîr-i mîrân Tuna üzerine nasb olunacak cisrin berü ve öte yakalarına ta‘yîn ve Topçu-başı Hezârfen Mustafa Ağa bâliğ-i derece-i sinn seb‘în olup, pîr ü nâ-tüvân ve şedâyid-i seferiyyeye tâb-âver olamayacağı nümâyân olduğundan ‘azl ve yerine Âsitâne'de vekîl olan Kapucu-başı Meh-med Emîn Ağa nakl olundu.</span></p>
<h2><a name="bookmark795"></a><span class="font14" style="font-weight:bold;"><a name="bookmark4392"></a>„Azl-i Kethudây-ı Sadrıa„zamî</span></h2>
<p><span class="font14">Resmî Ahmed Efendi'ye ba‘zı rehâvet isnâd ve o makamdan ib‘âd olunup, mu-<a name="bookmark4393"></a>rü Binâ Emîni Süleyman Efendi'ye, Mâliyye Tezkireciliği ve Çerkes Mehmed Bey'e Silahdâr Ağalığı ve Devâtdâr Mehmed Paşa-zâde ‘Abdî Bey'e Baş-bâkı Kulluğu tevcîh ü ihsân ve bunlar dahi dil-sîr-i ni‘am-i Şehriyâr-ı zemân kılındı.</span></p>
<h2><a name="bookmark796"></a><span class="font14" style="font-weight:bold;"><a name="bookmark4394"></a>Ba„zı tevcîhât ü tedbîrât</span></h2>
<p><a name="bookmark4395"></a><span class="font14">Mora'da vâki‘ kıla‘-ı Hâkaniyye'nin ta‘mîr ü termîmi iktizây-ı hâle nazaran emr-i mühim ve şimdiden maslahat-ı mezkûreye mübâşeret lâzım olduğundan gayri o havâlîyi mazarrat-ı a‘dâdan himâye ve re‘â[yâ]</span><span class="font10">1 </span><span class="font14">vü berâyâyı her cihetden vikaye zımnında, Mo-ra'ya mücâvir olan kazâlardan mikdâr-ı kifâye asker tahrîrine mübâşeret etmek bâbında, Anabolu Muhâfızı Sadr-ı esbak Muhsin-zâde Mehmed Paşa'ya hıtâben emr-i ‘âlî sâdır ve elli bin guruş irsâliyle cebr-i hâtır kazıyyesine tebâdür olundu. Aydın Muhassıllığı, Rikâb-ı </span><span class="font14" style="font-weight:bold;">[M2 60] </span><span class="font14">hümâyûn Kayim-makamı Vezîr Melek Mehmed Paşa'ya ve Eğriboz Sancağı, Yazıcı-zâde Vezîr Mustafa Paşa'ya tevcîh ve İç-il Sancağı'yla Vezîr Abaza Mehmed Paşa'nın hâli terfîh ve Sultan-önü Sancağı, Bender Muhâfızı Mîr-i mîrân'dan diğer Abaza Paşa'ya ‘inâyet ve Diyârbekir Vâlîsi ‘Abdulcelîl-zâde Mehmed Emîn Paşa<sup>2 </sup>ve Kengiri Sancağı Mutasarrıfı Mîr-i mîrân Ebûbekir Paşa, Bender Ser‘askeri ma‘iyyetine ta‘yîn olunup, bir ân akdem hıdmet-i me‘mûrelerine vusûlleri tenbîh ü işâret olundu. Kırk gün inkızâsına dek levâzım-ı seferiyyesini itmâm ve Ordu-yi hümâyûn'a ‘atf-ı zimâm etmek şartıyla Mîr-i mîrân Süleymân Paşa vilâyeti tarafına gitmek ruhsatını tahsîl ve Ohri Sancağı Mutasarrıfı Bayram Paşa Kılburun Kal‘ası muhâfazasına zâmile bend-i ta‘cîl oldu. Kulle Kal‘ası'nın muhâfazası dahi vâcib ve bir mikdâr asker ta‘yîni ile ihtiyâta ri‘âyet münâsib olduğuna binâ‘en, Niğbolu Kazâsı'ndan iki ‘aded süvârî ve on dokuz kadar piyâde serdengeçdileri tahrîr olunup, i‘mâl ü idârele-rine kadir mütemevvil kimselerden iki ağa intihâb ve tashîh-be-dergah kılındıkdan sonra edây-ı hıdmet-i me‘mûrelerine şitâb etmeleri bâbında Ocak'dan mektûb ve Dîvân'dan emr-i bedî‘u'l-üslûb tahrîr ve münâsib Mübâşir ile tesyîr olundu. Mîr-i mîrândan Adana A‘yânı Karslı-zâde Hasan Paşa iki bin piyâde tarafından techîz ve kesel ü betâ‘eti ‘adem-i tecvîz ile vakt ü zemânında Ordu-yi hümâyûn'a gelmek irâde ve bu mukâbelede Adana Eyâleti ile gonça-i ikbâli küşâde kılındı. Sâyir eyâlât ü elviye askerine dahi evâmir-i ‘aliyye irsâl ve vaktiyle me‘mûr oldukları mahalle ‘azîmetleri isti‘câl olunduğundan başka, Memâlik-i mahrûse'de dirlik erbâbı ve dûdmân-ı Bektâşiyye'ye intisâbı olanlara dahi evâmir ü mekâtîb ib‘âs ve sefer-i hümâyûna teveccühleri igrâ vü ihsâs olundu.</span></p>
<h2><a name="bookmark797"></a><span class="font14" style="font-weight:bold;"><a name="bookmark4396"></a>„Azl-i ser-çavuşânî</span></h2>
<p><span class="font14">Dîvân-ı bülend-erkânda Çavuş-başı olan Yesrî Ahmed Efendi'nin ‘azline bâdî ve hıdmet-i mezkûreden infisâline sebeb-i ‘âdî yoğiken, sâbıka Kethudây-ı Bevvâbîn-i haz<a name="bookmark4397"></a>ret-i Şehriyârî ‘Arabgirli Kapucu-başı İbrâhîm Bey'in Sadrıa‘zam ve Serdâr-ı ekrem hazretlerine şiddet-i ittisâli o hıdmetde istihdâm olunmasını îcâb ve şevvâlü'l-mükerremin on sekizinci günü<a name="footnote1682"></a><sup><a href="#bookmark4398">1682</a></sup><sup></sup> mîr-i mûmâ ileyhi Çavuş-başılık ile kâm-yâb eyledi. </span><span class="font14" style="font-weight:bold;">[M2 61]</span></p>
<h2><a name="bookmark798"></a><span class="font14" style="font-weight:bold;"><a name="bookmark4399"></a>„Azl-i Devlet Girây Hân ve nasb-ı Kaplan Girây</span></h2>
<p><a name="bookmark4400"></a><span class="font14">Müşârun ileyh on bir mâh kadar yarlığ-i fermây-ı iklîm-i Kırım olup, ‘azline dek mücevherât ve tirkeş-behâ ve sâyir ‘atâyâ olarak altı bin kîse kadar nef-i ‘azîm müşâhadesiyle mes‘ûlât-ı tâkat-güdâzına her bâr müsâ‘ade olunmuşiken, şâyân-ı tahsîn ve sebeb-i âferîn olur tarafından bir hıdmet meşhûd olmadığından başka, inkıtâ‘-ı cisr hengâmında Turla'nın karşu tarafından berüye ‘ubûr eden ehl-i İslâm'a gereği gibi mu‘âvenet etmeyüp, şinâverlik ile meşhûr olan Tatarlar ceyb ü hemyânlarında nakid bulunan muvahhidîni imrâr ve nukûdu bulunmayanları terk ile sebeb-i gark-ı nüfûs-i bî-şümâr olduklarını men‘ ü tahzîrden rû-pûş ve düşmen, tefrika-i asâkirden üç beş gün sonra Hotin tarafına geçüp, hafîfü'l-me‘ûne olan Tatar leşkeriyle Hotin etrâfında irâ‘e-i sevâd-ı cüyûş etmek lâzım gelse idi, düşmen berü tarafa giçmemek ihtimâlini ba‘zı nâs tefevvüh ve müşârun ileyh ise Serdâr-ı ekrem hareket etdiği gibi Yaş tarafına teveccüh edüp, a‘dâ dahi bî-bâk ü pervâ Turla'yı berü geçüp, Boğdan ve Eflâk taraflarını zabt u yağmâ ve katanalarını etrâfa havâle ile envâ‘-ı mefsedet icrâ edüp, cübn ü rehâvetinden nâşî düşmenin katana ve kazaklarına siper-keş-i mümâna‘at olarak bir mahalde ibrâz-ı celâdet eylemediği ma‘lûm-i Şehriyâr-ı gayret-şi‘âr olmağla, ‘azline irâde-i ‘aliyye te‘alluk ve Selîm Girây Hân-zâde Kaplan Girây Hân mesned-i Hânî'ye tefavvuk edüp, çiftliğinden nehzat ve Mu‘asker-i hümâyûn'a ilkây-ı raht eyleyeceği haberi ma‘lûm-i Sadr-ı vâlâ-menkabet oldukda, bi'n-nefs ricâl-i Devlet ile yemeklik yerinde icrây-ı resmi istikbâl ve istifsâr-ı çi-gûnegî-yi<a name="footnote1683"></a><sup><a href="#bookmark4401">1683</a></sup><sup></sup> hâlden sonra Babadağı'na sevk-i yek-rân-ı ikbâl ve ber-mûceb-i teşrîfât-ı hümâyûn haklarında lâzım gelen rusûm-i ‘âdiye ikmâl olunup, Zilka‘denin beşinci günü<a name="footnote1684"></a><sup><a href="#bookmark4402">1684</a></sup><sup></sup> İsmâ‘îl üzerinden Kavşan'a revâne ve selefi dahi Kıbrıs Cezîresi'ne menfiyyen tahrîk-i tâziyâne ile ‘ibret-i bî-nâmûsân-ı zemâne oldu.</span></p>
<h2><a name="bookmark799"></a><span class="font14" style="font-weight:bold;"><a name="bookmark4403"></a>Teveccüh-i asker-i İslâm be-Fokşan ve „avdet-i îşân ve zikr-i muhâsara-i İbrâ’îl ve Yergöğü</span></h2>
<p><span class="font14">A‘dây-ı Millet-i beyzâ Tuna sâhillerinde vâki‘ kıla‘dan birini istîlâdan sonra berü câniblere itâle-i dest-i i‘tidâ etmek hulyâsıyla Kalas firârîlerini ve sâyir </span><span class="font14" style="font-weight:bold;">[M2 62] </span><span class="font14">mahallere münteşir olan asker-i haybet-eserlerini cem‘ ve Fokşan'da ihtişâd ve İsma‘îl ve yâhud İbrâ‘îl üzerine ‘azîmete kesb-i isti‘dâd eylediklerinden fazla Bükreş tarafından dahi Kulle ve Yergöğü'ye hücûm ve Tuna'nın incimâdı vuku‘ bulduğu hâlde İsakçı Ka-sabası'na ve berü taraflarda olan sâyir me‘âkıla vaz‘-ı pây-ı şûm edecekleri vaz‘ u reftâr-larından ma‘lûm olup, sugûr-i îslâmiyye'nin mehâlik ü âfât ve nevâyib ü mehâfâtdan vikayesi lâzım idüğünü serhadlerde mukim olan serân-ı asker ve vücûh-i ehâlî ‘arz u ihbâr ve şimdiden çâresine bakılmasını tezkîr ü ihtâr etmişler idi.</span></p>
<p><span class="font14">Meştâlarda mevcûd olan cünûdun mecmû‘u bir selmeye sed ve bir rahneye bend olmayacağları ma‘lûm-i her hûş-mend olduğuna binâ‘en, etrâf ü eknâfa evâmir-i ‘aliyye irsâl ve müddet-i yesîrede egerçih bir mikdâr asker cem‘ ve serhadlere taksîm ile mehmâ-emken esbâb-ı müdâfa‘a istihsâl olunmuşidi. Ancak tedârük olunan askerin garaz u maksadları i‘lâ‘-i kelimetullâh ile ıskat-ı farîza-i gaza olmayup, mukaddemâ gûş-güzârları olan ruhsat-i seby ile ihrâk-ı memleket ve ahz-i berde ve celb-i menfa‘at ve bu ticâretden sonra vilâyetlerine ‘avd ü ric‘at olup, serhadleri hâliyetü'l-hâliye terk edecekleri zâhir u âşikâr ve bu hareket-i nâ-hem-vâr sebeb-i kuvvet-i hasm-ı mekkâr olarak sugûr-i mülk-i Hâkanî'ye te‘addî ve envâ‘-ı mazarrata tesaddî eyleyecekleri be-dîdâr olduğundan, ru‘esây-ı asker bu fikr-i sâyib ile karşu tarafa asker imrârından mücânib olup, el-yevm karâr-gâhları olan emâkini muhâfaza ile kanâ‘at ve düşmen vürûdunda def‘-i sâyil semtini tercîhde muvâfakat etmişler idi. Lâkin temâdî-yi eyyâm-ı ikamet ü sükûn sûret-i zâhirde askerî tâ’ifesini<a name="footnote1685"></a><sup><a href="#bookmark4404">1685</a></sup><sup></sup> mahzûn edüp, karşu tarafa ‘ubûrdan memnû‘ ve yed-i bâtışaları emr-i gazâdan menzû‘ olduğunu miyânelerinde tekavvül ve gulüvvû-yi askere sebeb olacak hâlâtı tehayyül eder oldular. Boğdan Ser‘askeri Vezîr ‘Abdî Pa-şa'nın dahi bu keyfiyyet sahîfe-i zihninde mürtesem ve mecbûren Fokşan'a hareketini müstelzim olup, kapusunda mevcûd beş altı yüz kadar asker ile Deliorman haşerâtını ve kesb-i ganâyim dâ‘iyesiyle ictimâ‘ edenleri istıshâb ve kahr-ı a‘dâya min akva'l-esbâb olan top ve mühimmâta bakmayarak </span><span class="font14" style="font-weight:bold;">[M2 63] </span><span class="font14">îbrâ‘îl'den hareket ve müşârun ileyhden birkaç gün sonra Ruscuk ve Silistire ve Yergöğü askeriyle Ruscuk A‘yânı Çelebi el-Hâc Süleyman Ağa dahi Bükreş'e doğru ‘azîmet etmişidi. Vezîr-i müşârun ileyh Fokşan'a karîb mahalle geldikde, vücûh ve efrâd-ı askerîye leyyin-i kelâm ile hıtâb ve düşmen bi'l-külliyye ifnâ olunmadan kelle vü dil ve ahz-ı ganîmete mübâşeret olunmamak tahzîrâtını ıtnâb ve: </span><span class="font14" style="font-style:italic;">El-ganîmetü ba„de'l-hezîme<a name="footnote1686"></a><sup><a href="#bookmark4405">1686</a></sup><sup></sup></span><span class="font14"> ma‘nâsını işrâb etdikden sonra fazl-ı gazâ vü cihâdı beyân ve tahrîk-i devâ‘î-yi şecâ‘at eder kelimâtı âverde-i zebân edüp, bu kavl üzere Kasaba-i mezkûreye vardıklarında düşmen alaylarını tertîb ve toplarını lâzım gelen mahallere ta‘biye vü terkîb edüp, ehl-i îslâm'dan elli kadar merd-i mübâriz cenge vügûl ve kusûru kasabaya duhûl ile seby ü ganâyim maslahatına meşgûl ve bir mikdârı bilâ-muhârebe geldikleri tarafa ‘avd ü kufûl etdikleri ru‘esây-ı asâkire bâ‘is-i ıztırâb ve düşmen-i dîne sebeb-i miknet ü tâb olup, bu hâli Ser‘asker Paşa müşâhade ve îbrâ‘îl tarafına mu‘âvede ve Bükreş tarafına giden asker dahi bu keyfiyyete mümâselet ile rûy-i nusratdan mahcûb ve inhizâm-ı fâhiş ile ma‘yûb oldular. Tezelzül-i akdâm-i îslâm, se-beb-i cesâret-i a‘dây-ı li‘âm olup, serhadlere hücûmu kâr-âzmûdegân-ı enâmın ma‘lûmu olup, Libka tâ’ifesinden<a name="footnote1687"></a><sup><a href="#bookmark4406">1687</a></sup><sup></sup> iki bin nefer İbrâiçe ta‘yîn ve karagol ve sâyir hıdemâtda is-tihdâm olunmaları İbrâ’îl muhâfızına tavSiye vü telkin olunmuşidi. Mezbûrlar dahi izhâr-ı sadâkat ve leyl ü nehâr İbrâ’îl hâricini muhâfazaya mübâşeret etdiklerinden gayri, lisân âşinâ olmak mülâbesesiyle ba‘zı re‘âyâ ve Kazak tâ’ifesinden<a name="footnote1688"></a><sup><a href="#bookmark4407">1688</a></sup><sup></sup> düşmenin İbrâ’îl üzerine geleceklerini istihbâr ve müşârun ileyh tarafına ihbâr eylediklerinde, tecribe-i umûrdan ‘âtıl ve reftâr-ı düşmenden gafil olan İbrâ’il serdengeçdileri ve yerlüsü haber-i mezkûru tekzîb ve düşmenin hücûmunu ‘adem-i takrîb ile haber verenlere melâmet ü te’nîb eylediler. Birkaç günden sonra hasm-ı hîle-kâr levâzım-ı mühimmât-ı kal‘a-gîrî ile be-dîdâr olup, Ser‘asker Paşa kapusunda mevcûd beş altı yüz kadar âdem ile hâric-i kal‘aya tahrîk-i ‘alem ve yerlü ve sâyirden beş altı bin kadar ecnâs-ı muhtelife cem‘iyyetine munzam olarak müdâfa‘ya </span><span class="font14" style="font-weight:bold;">[M2 64] </span><span class="font14">kıyâm ve intizâr-ı a‘dâ-yı li’âm ile ihzâr-ı esbâb-ı hısâm eylediler. A‘dâ varoşa karîb geldikde, çep ü rast taburunda olan toplara ateş verüp, bi-hikmetillâhi Te‘âlâ kulûb-i müslimîne ru‘b u hirâs in‘ikâs edüp, bî-ceng ü sitîz her biri bir tarafa gürîz ve ehl-i kal‘a dahi ihtiyâr-ı tehassun ile def‘-i sav-let-i düşmen-i fitne-engîz eylediler. Bu haber-i dehşet-eser sâmi‘a-i Serdâr-ı ekremî'ye güzer edüp, sûret-i imdâdda bir mikdâr asker tahrîrini tasvîb ve şiddet-i şitâ sebebi ile bir kimsede hâhiş-i ‘azîmet olmadığını tahkik etdiler ise dahi kendü Enderûn ağalarına at ve bahşîş vererek gazâya tergib buyurup, tahmînen iki yüz kadar âdem evâyil-i Şevvâlde<a name="footnote1689"></a><sup><a href="#bookmark4408">1689</a></sup><sup></sup> o tarafa tesrîb olunmuşidi. Kable'l-vusûl a‘dâ varoşu ihrâkdan sonra muhâsa-ra-i kal‘a ile meşgul olup, bunlar dahi incimâd-ı Tuna sebebi ile yeh-pâreleri mânend-i kûh rûy-i Nehir'de cârî olduğun görüp ‘ubûr ve imdâdın tarîkını bulmayarak dûrdan mahsûrlara du‘â ve kal‘ayı vedî‘a-i cenâb-ı Mevlâ eylediler. Düşmen dahi tazyîk ve hasr-ı kal‘ada ifrâğ-ı cehd ü tâkat eder iken, Hotin yamaklarından yirmi otuz nefer-i pür-dilân-ı İslâm bâlâ-yı hisâra birkaç top ihrâcıyla a‘dâyı nişâne-i dâne-i<a name="footnote1690"></a><sup><a href="#bookmark4409">1690</a></sup><sup></sup> intikam etmeleriyle pîş-gâh-ı kal‘a kuh-sâr u eşcârdan hâlî olduğuna binâ’en, dâneler hayvan ve insâna isâbetle küffâra meydânı teng ü târ ve iki sâ‘at tevakkufa mecâl bulmayup, gerü-ye ref‘-i kâr u bâr ve iki üç gün uzakdan kal‘aya nigerân ve hâyiben ‘âzim-i semt-i Fok-şân oldular. Bu ma‘rekede bulunan hazele-i müşrikînin bir mikdârı Yergöğü Kal‘ası'nı zabt dâ‘iyesiyle Bükreş'de olan hem-cinslerine mültehak oldukları istihbâr ve vücûb-i imdâd, karâr-gîr-i ulu'l-ebsâr olmuşidi.</span></p>
<p><span class="font14">Binâ’en ‘alâ zâlik Silistire'de zahîre mâddesiyçün vuku‘ bulan fitnede a‘yân ile birkaç kimseyi ehâlî i‘dâm ve o makule eşrârı seyf-i siyâsetle ilzâm me’mûriyyeti ile Silistire Kazâsı'nda meştâ-nişîn olan Sivas Vâlîsi Vezîr Sârım İbrâhîm Paşa o esnâda Ruscuk havâlîsine gelüp, a‘dânın Yergöğü Kasabası'na olan fikr-i fâsidi müşârun ileyhe i‘lâm ve Ruscuk'da ikametle karşunun umûruna nizâm vermeleri min ehemmi'l-mehâm <a name="bookmark4410"></a>olduğunu ifâde </span><span class="font14" style="font-weight:bold;">[M2 65] </span><span class="font14">hilâlinde düşmenin Yergöğü'ye hareketi şâyi‘ olup, iltimâs-ı ehâlî ile Silistire nizâmı te’hîr ve müşârun ileyhin Ruscuk'da ikâmetinin eşedd-i lüzûmu ehâlî-yi Ruscuk tarafından Ordu-yi hümâyûn'a tahrîr olunup, iltimâslarına müsâ‘ade ve bu mazmûnda müşârun ileyhe emr-i ‘âlî firistâde olunmuşidi. Müşârun ileyh dahi o havâlîde mevcûd beş altı bin askere Kethudâ'sını Başbuğ nasb eyleyüp, dâyiresi askeriyle Yergöğü'ye imrâr ve düşmen dahi şevvâlin on sekizinci çehâr-şenbih günü<a name="footnote1691"></a><sup><a href="#bookmark4411">1691</a></sup><sup></sup> Yergö-ğü'yü zabt içün taburlar gösterüp, kuvve-i istidrâciyyesin izhâr eyledi. Asker-i İslâm'ın süvârîsi düşmen süvârîsiyle iltikâ ve birkaç sâ‘at yek-digere hamle ile isâre-i gubâr-ı vegâ eyleyüp, düşmen-i makhûr ve bin kadarı şikâl-i zebâniyân ile dereke-i dûzaha mecrûr oldu. Ferdâsı yine âgâz-ı ceng ve iki tarafdan i‘mâl-i top ve tüfeng olunur iken, nâ-gâh hevâda gaym ü zabâb peydâ ve herkes nâ-bînâ gibi âvâre-i fark-ı arz u semâ olup, düşmen ise bu fursatı ganîmet ‘add ve dest-i habâsetini âteş-bâzlık semtine medd ve yirmi kıt‘a nev-îcâd toplarına peyder-pey âteş verüp, ehl-i İslâm'ı ta‘cîz ü tazyîk ve berü tarafda eğerçih dört beş kıt‘a top olup, ancak birkaç kıt‘ası sâkıt ‘ani'l-‘amel ve ‘amele selâhiyyeti olanlar dahi bir iki def‘a atıldıkda, falyeleri berhem-zede-i halel olduğundan gayri, mukaddemâ hafri fermân olunan hendek dahi ancak nısf zirâ‘a vâsıl ve tehassun u teterrüse kâbil mahal olmadığından, tevakkuf müşkil olup, nâ-çâr asker-i İslâm birer cânibe gürîzân ve Turnacı-başı Hüseyin Ağa ile üç yüz behâdır kal‘aya can atup, emr-i muhâfazada nisâr-ı ser u cân eylediler. Hasmın kal‘a kûp topları olmadığından i‘mâl etdiği çerha topları ve el humbaraları ma‘a ‘ademi'l-metâne kal‘anın bir taşını elâne edemeyüp, Ruscuk tarafından dahi asker ve mühimmât ve zahîre ile imdâd ü i‘âne olunmağla, a‘dâ zabt-ı kal‘adan me‘yûs ve ikâmetde itlâf-ı nüfûs edeceğini cezm ile varoşun bir tarafını ihrâk ve zimâm-ı ‘azîmini hâyiben Bükreş tarafına ıtlâk eyledi. Müşârun ileyhin i‘âne vü imdâd ve pey-der-pey irsâl-i zahîre </span><span class="font14" style="font-weight:bold;">[M2 66] </span><span class="font14">vü zâd husûsunda cilve-ger olan me‘âsir-i cemîlesi, resîde-i hayyiz-i tahsîn ve kâffe-i mültemesâtı mevki‘-i müsâ‘adeye karîn olduğundan başka, meblağ-ı vâfî ile terfîh ve ol havâlînin Başbuğlu-ğu tarafına tevcîh ile muhâfaza-i enhâ ve muhârese-i ercâ husûsları tarafına te‘kîd ü tenbîh olundu.</span></p>
<h2><a name="bookmark800"></a><span class="font14" style="font-weight:bold;"><a name="bookmark4412"></a>Vukü„-i muhârebe der-Krayova . ,</span></h2>
<p><span class="font14">ş &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;--<sup>,VA/</sup> ■</span></p>
<p><span class="font14">Memleket-i Eflâk giriftâr-ı dest-i hasm-ı bî-mîsâk olduğuna binâ’en, kenarda vâki‘ ba‘zı kurâ halkını taraflarına münkâd etmek içün üzerlerine şeyâtîn-i rehâbîni taslît ve bi-hükm-i cinsiyyet o makule bî-hûşları nîreng ü füsûn ile tağlît etmişler îdi.^ Re‘âyâ ise, </span><span class="font14" style="font-style:italic;">el-Hükmü li</span><span class="font14"> - </span><span class="font14" style="font-style:italic;">men galebe, lâ li-men herebe<a name="footnote1692"></a><sup><a href="#bookmark4413">1692</a></sup></span><span class="font14"><sup></sup> kavliyle ‘amel ve seby ü istirkâk mâddesini dahi ihsâs ile müdârâ-yı düşmeni kusârây-ı emel ederek zarûrî mümâşât ve zehâyir ve sâyir cihât ile i‘ânetde selb-i taksîrât ederler idi. Binâ‘en ‘alâ zâlik Eflâk <a name="bookmark4414"></a>kurasından Nehr-i Olt kenârında vâki‘ Islanta )&lt;o^l( Karyesi halkını minvâl-i muharrer üzere taraflarına cezb ve derûnuna bir mikdâr asker vaz‘ından başka karşuda vâki‘ Kra-yova Kazâsı'na dahi tama‘ etdikleri haberini Vidin Muhâfızı Vezîr Mehmed Paşa celb edüp, Vidin yamaklarından ve dâyiresi halkından bir mikdâr asker intihâb ve Tuna'yı karşu geçürüp, Krayova semtine izhâb etmişidi. Düşmene meyl ile zümre-i havaneye Zeyl olan Eflâk Voyvodası tarafından Krayova'ya nasb olunan Bân Voyvoda'nın Mos-kovlu'ya tebe‘iyyetinden gazbân olup, hıdmet-i devleti sermâye-i iftihâr ‘add ü şümâr ederek Krayova'yı vikaye ve Eflâk derûnunda olan Arnabûdlar'ı başına cem‘ ile icrây-ı hakk-ı himâye eylediğinden başka, hareket-i a‘dâyı nev-be-nev Vidin Muhâfızı'na tahrîr ile îfây-ı hakk-ı sadâkatde irtikâb-ı taksîr etmez idi. Vidin askerinin mürûrunu tahkik etdiği ân ictimâ‘a şitâbân ve asker-i mezkûru alup, Krayova etrâfında olan küffâr-ı hâksâr ile birkaç def‘a tarh-ı kur‘a-i kâr-zâr ve inkızây-ı mevsim-i şitâya dek o havâlîyi masûn-i gezend-i eşrâr eylediği, resîde-i derece-i iştihâr olup, kâyinen men kân ugur-i Devlet'de fedây-ı cân eden hıdmet-güzârâna iltifât ü nevâziş sâyirin mâye-i hamiyyetine sebeb-i efzâyiş olacağı zâhir olduğundan, Bân-ı mesfûr Ordu-yi hümâyûn'a ihzâr ve ilbâs-ı </span><span class="font14" style="font-weight:bold;">[M2 67] </span><span class="font14">hıl‘atle minnet-dâr kılındığından gayri, kemâ fi'l-evvel Vidin askeriyle muhâfaza-i enhâ ve celb-i re‘âyâya ıkdâm etmek husûsları zarf-ı sâmi‘asına ilka olunup, şöyle ki dil-hâh-ı Devlet ‘aliyye üzere izhâr-ı sadâkat etdiği hâlde husûl-i matlabıyla mesrûr ve harâbe-zâr-ı emeli ma‘mûr olacağı va‘d-i bî-mutâliyle geldiği semte irsâl olundu. Mesfûr bu ümniyye ile Krayova'ya vâsıl oldukda, zîr-i idâresinde olan re‘âyâyı Moskovlu igfâl üzere olduğunu istidlâl ve nush u pend ile mesfûrları vâreste-i şikâl-i mekr u âl eylediğini düşmen tahkik ve müretteb tabur ile tâht ü târâc kasdında olduğunu Bân-ı mesfûr Vidin tarafına tenmîk ve müşârun ileyh ke'l-evvel asker tertîb edüp, bi'n-nefs Kethudâsını terfîk edüp, asker varıncaya dek düşmen Olt suyunu mürûr ve nehb ü garetle re‘âyây-ı bî-huzûr eyledikleri müşâhede olundukda, her tarafdan düşmen üzerine hecme</span><span class="font10">1</span><span class="font14">-endâz-ı celâdet ve ekserîsini tu‘me-i şemşîr-i salâbet ve bakıyyesi hâl-i münka-lib ve nefs-i muzdarib ile nehri güzâr ve Bükreş tarafına ılgar eylediler.</span></p>
<h2><a name="bookmark801"></a><span class="font14" style="font-weight:bold;"><a name="bookmark4415"></a>İhrâc-ı tûg</span></h2>
<p><span class="font14">Mevsim-i behâr tekarrub ve asker-i Islâm teharrub etmeye başlayup, erbâb-ı şûrâ tûg-i zafer-furûgun ihrâc ve rekzini istısvâb ile vücûh-i mehâsin iddi‘â eylediklerine binâ‘en, zilhiccenin altıncı yevm-i ahad<sup>2</sup>, huzûrları mu‘tâd olan zâbıtân ve sâyir erkân-ı Devlet Serây-ı Serdâr-ı ekremî'ye da‘vet ve ihrâc-ı tûg resmine ri‘âyet olunup, yirmi dört günden sonra Kethudâ Bey ve Konakçı Paşa ma‘rifetleriyle Babadağı halîcinin cânib-i şarkisine nasb ve bu sebeble pey-der-pey asker-i etrâf celb olundu.</span></p>
<p><span class="font12">hecme Ü, B2 : heçme M2, K2</span></p>
<p><span class="font12">6 Zilhicce Pazar 1183 = 2 Nisan 1770 Pazartesi.</span></p>
<h2><a name="bookmark802"></a><span class="font14" style="font-weight:bold;"><a name="bookmark4416"></a>„Azl-i Ağa-yı Yeniçeriyân</span></h2>
<p><a name="bookmark4417"></a><span class="font14"><a name="bookmark4418"></a>Vezâret'le bi'l-fi‘l Yeniçeri Ağası olan Süleyman Paşa'nın nüfûz-i kelâmı zâyil ve ru‘yet-i umûrdan gafil olduğuna binâ’en, Ocâğ-ı ‘âmire umûru merkez-i aslîsinden ‘âtıl olup, ortalar karakollukçulardan ‘ibâret ve aldıkları ta‘yînât haric-i kudret-i Devlet olduğundan başka, İbrâ’îl vak‘asında bin nefer-i imdâd fermân olundukda, temâmen irsâlini ihbâr u tahkik olundukda, ancak üç yüz nefer tedârük edebildiği âşikâr ve bâ-husûs kısteyn mevâcibinden<a name="footnote1693"></a><sup><a href="#bookmark4419">1693</a></sup><sup></sup> kîseleri ref‘a âdem bulamayup, Babadağı halkından </span><span class="font14" style="font-weight:bold;">[M2 68</span><span class="font14">] istimdâd ve bu esbâb ile tenfîr-i tab‘-ı Sadr-ı vâlâ-nijâd edüp, hulâsa müşârun iley-hin feyâlet ü re’y ü tedbîri ve zabt-ı askerîde olan rehâvet ü taksîri ‘azlini îcâb ve bu husûs etrâfıyla ‘arz-ı Rikâb-ı müstetâb kılınup, âharının nasbına ruhsat iktisâb olunduğuna binâ’en, Vidin Muâfızı olup, sâbıka Yeniçeri Ağası olan Kapukıran Vezîr Meh-med Paşa kanûn-i Ocağa vâkıf ve dirâyet ve hüsn-i idâre ile muttasıf olduğundan, Kırım Ser‘asker'liği ‘unvânıyla orduya ihzâr ve Yeniçeri Ağalığı ile kâm-kâr kılınup, selefi Kili Muhâfazası'na me’mûr olmuşiken, Hanya Mutasarrıfı'nın vefâtı haberi vürûduna binâ’en mansıb-ı mezkûr ile mesrûr kılınup, Vidin Muhâfızlığı dahi sâbıka Haleb Vâlîsi Vezîr Mehmed Paşa'ya ihsân ve bir ân akdem muhâfaza-i kal‘aya şitâbân olması bâbın-da tarafına hıtâben ısdâr-ı fermân-ı celîlü'ş-şân kılındı.</span></p>
<h2><a name="bookmark803"></a><span class="font14" style="font-weight:bold;"><a name="bookmark4420"></a>„Azîmet-i Ser-Cebeciyân be-İsakçı</span></h2>
<p><a name="bookmark4421"></a><span class="font14">Âsitâne-i sa‘âdet'den Ordu-yi hümâyûn'a tertîb olunan cebecî neferâtı ve mü-himmât, bahran ve nehran İsakçı'ya vârid olduğunu münhiyân-ı ahbâr ifâde vü tasrîh ve mühimmâtı emâkin-i mahfûzaya vaz‘ ve neferâtı tashîh zımnında Cebeci-başı ile Ocağ'da mevcûd zâbıtân ve neferâtın İsakçı'ya vücûb-i ‘azîmetlerini hayr-hâhân-ı Devlet telmîh eylediklerine binâ’en, zilhiccenin yirmi ikinci hamîs günü<a name="footnote1694"></a><sup><a href="#bookmark4422">1694</a></sup><sup></sup> Ağa-yı mûmâ ileyh ve sâyir zâbıtân Babadağı'ndan tahrîk ile İsakçı'ya tesrîh olundu.</span></p>
<p><span class="font14" style="font-weight:bold;">„Azl-i Kapudân-ı deryâ Vezîr İbrâhîm Paşa</span></p>
<p><span class="font14">Müşârun ileyh bundan akdem Bahr-i siyâh'a me’mûr ve ‘avdetinde ba‘zı taksîr isnâdıyla nazar-ı ‘âtıfetden mehcûr olup, evâhir-i zilhiccede<a name="footnote1695"></a><sup><a href="#bookmark4423">1695</a></sup><sup></sup> ma‘zûl ve ümerâ’-i deryâdan Cânım Hâce nebîresi Hüsâmeddin Paşa rütbe-i vâlâ-yı Vezâret'le yerine mevsûl ve Mora Cezîresi etrâfında Moskovlu'nun ceng gemileri geşt ü güzâr üzere oldukları menkul olduğundan, Donanma-yı hümâyûn ile bir ân akdem havâlî-yi mezkûre-ye varup, def‘-i keyd-i a‘dây-ı şûm ve muhâfaza-i etrâf ü tuhum eylemesi tarafına tenbîh ü îsâ ve selefi dahi maskat-ı re’si olan Eğriboz Sancağı'yla mahfûf-i ‘avârif-i bî-intihâ kılındı.</span></p>
<h2><a name="bookmark805"></a><span class="font14" style="font-weight:bold;"><a name="bookmark4424"></a>Zikr-i istihkâm-ı ba„zı kılâ„ ve tevcîh-i İnebahtı</span></h2>
<p><a name="bookmark4425"></a><span class="font14"><a name="bookmark4426"></a>Hasm-ı bed-kîş memâlik-i mahrûseye ilkây-ı fesâd </span><span class="font14" style="font-weight:bold;">[M2 69] </span><span class="font14">ve teşvîşden hâlî ol-mayup, ez-cümle müsta‘idd-i ‘isyân ve behâne cûy-i tuğyân olan Mora re‘âyâsını gûnâ-gûn tesvîlât ü tergıbât ile ıdlâl ve o havâlîyi berhem-zede-i ıhtilâl eyledikleri etvâr-ı re‘âyâdan istidlâl olunup, takviye-i kılâ‘ ve tarsîn-i bikâ‘ lâzım geldiğini serhad-nişînler tafsîl ü işbâ‘ etmeleriyle, her kal‘aya mücâvir olan kasabât ü kurâdan tashîh tarîkıyla vâfir asker tahrîr ve kılâ‘-ı mezkûreye teşhîn ile icrây-ı hüsn-i tedbîr kılındığından başka, Dukakin Mütesellimi Hudâverdi-zâde Ahmed Bey kendü malından kifâyet mikdârı asker tanzîm ve bu defa inebahtı tevcîh olunan Vezîr Mustafa Paşa ma‘iyyetine varup, emr ü nehyine imtisâl eylemesi tarafına tefhîm ve bu mukâbelede Mîr-i mîrânlık ile ber-murâd ve Dukakin Sancağı'yla neşîde-i ikbâli müstezâd kılındı.</span></p>
<h2><a name="bookmark806"></a><span class="font14" style="font-weight:bold;"><a name="bookmark4427"></a>Ba„zı tevcîhât</span></h2>
<p><a name="bookmark4428"></a><span class="font14">Cezîre-i Mora'da şuyû‘ bulan ihtilâl muhtemelü'l-vukü‘ olduğuna binâ’en, Yenişehir'de bir vezîrin vücûdunu erbâb-ı elbâb istısvâb eylediklerine binâ‘en, Yeniçeri Ağa-lığı'ndan infisâl ile Dimetoka'da müterakkıb-ı ‘âtıfet-i Şehriyâr-ı deryâ-nevâl olan ‘Osmân Ağa'ya rütbe-i Vezâret ile Tırhal'a Sancağı ‘inâyet ve o havâlîye itâre-câsûs-i fikret ile muhâfazaya dikkat eylemesi tarafına mü‘ekkeden tahrîr ü işâret olundu. Vidin tevcîhiyle Haleb Eyâleti bundan akdem mahlûl olup, Silistire nizâmına me‘mûr sâbıkâ Rumeli Vâlîsi Vezîr Mehmed Paşa'ya tevcîhi emr-i ma‘kûl görüldüğünden başka, Niğ-bolu etrâfı muhafazaya Karaman Vâlîsi Vezîr Süleyman Paşa ta‘yîn ve Yeni kal‘ay'ı muhâfaza şartıyla Kefe Eyâleti, bâ-rütbe-i Mîr-i mîrânî ‘Abdulvelî nâm kimseye tevcîh ile o taraf dahi tahsîn olundu. iki bin nefer süvâriyle mukaddemâ Ordu-yi hümâyûn'a me‘mûr ve bu mukâbelede Mîr-i mîrânlık ve Mar‘aş Eyâleti ile mesrûr olan Hamevî-zâde ‘Ömer Paşa olmikdâr süvâriyle hareket, tavk ü kudretinden hâric idüğünü inhâ ve taklîlini recâ etdiğine binâ‘en, eslâfı gibi sekiz yüz nefer süvâriyle isbât-ı vücûd etmek üzere matlabı pür-sûd kılındı.</span></p>
<h2><a name="bookmark4429"></a><span class="font14" style="font-weight:bold;"><a name="bookmark4430"></a>Ba„zı havâ(Ç)</span></h2>
<p><span class="font14">Nemçe imperatoru ‘illet-i merâk ü sevdâya mübtelâ ve hall ü ‘akd-i umûrdan dâmen-keş-i istiğnâ olduğundan Beç'den gaybet ve Venedik ve Prusya ve Macar memleketlerini </span><span class="font14" style="font-weight:bold;">[M2 70] </span><span class="font14">seyr ile def‘-i sıklet ve Beç'e ‘avdet eylediği ve bir mahalde ‘adem-i istikrâr ile mânend-i sîm-âb hareket-i tabî‘î ile dâyimâ inkılâb üzere olduğu, vücûduna ‘ârız olan ‘illet iktizâsından olduğunu mâderi olan imperatoriçe tahkik ve seyr-i büldân ile def‘-i hafakân eylemesini teşvîk edüp, mücâveret sebebi ile Leh hudûduna dahi asker ta‘yîn etdiklerini, câsûslar vesâtatıyla Belgrad Muhâfızı tashîh eylediğini ‘arîzasında îmâ vü tasrîh eyledi.</span></p>
<h2><a name="bookmark808"></a><span class="font14" style="font-weight:bold;"><a name="bookmark4431"></a>Mukaddime-i zuhûr-i muhârebe-i deryâ</span></h2>
<p><a name="bookmark4432"></a><span class="font14">Sinîn-i çendînden berü Rusyalu Bahr-ı Baltık kenârlarında ve makarr-ı dalâl-i Kral olan Peterburg'un cânib-i garbîsinden cereyân eden nehr-i kebîr sevâhilinde sağır u kebîr sefineler inşâ ve ticâret-i bahriyyeye heves-kâr olarak tahsîl-i nef ü cedvâ ede-geldiklerinden başka, Devlet-i ‘aliyye ile muhârebeleri vukü‘ bulduğu hâlde, Deryây-ı Baltık'dan Bahr-i Muhît'a ve Sebte Boğazı'ndan Ak-deniz'e çıkup, cezâyir-i İslâmiy-ye'ye îsâl-i mazarrat ve re‘âyâyı bed-endîş ile hem-kîş olduklarından ekseriyle zünnâr-bend-i ittihâd ve delâletleriyle pâ-nihâde-i mevki‘-i ihtilâl ü fesâd olmak hülyâları dâyimâ semîr-i zamîrleri olup, bu defa vukü‘ bulan muhârebede sefinelerinde kıllet ve deryâ fennini kemâ-yenbağî ihâta eder kapudanlarında nedret olduğundan, Venedik ve İngilizlü ile istimzâc ü istîcâr ile sefâyine muhtâc olduklarını ifâde ve matlablarını intâc eylediklerinden başka, bihâra mücâvir olan düvel-i Nasârâ'dan kuvvet-i nakdiyye ile deryâ ‘ilminde mâhir ve muhârebe-i bahriyyede mümâreseti zâhir âdemler tedârük eylediklerini Moskovlu'ya buğz eden ba‘zı düvel hufyeten Devlet-i ‘aliyye'ye ihbâr ve vaktiyle âmâde-i harb ü peykâr olmak kazıyyesini ihtâr etmişler idi. O vaktin ricâl ü kibârı bu keyfiyyeti maglataya haml ve ‘adem-i tasdîk ile Peterburg'dan Ak-deniz'e Mos-kovlu'nun donanma ihrâcını bir vechile mutâla‘alarına tatbîk edemeyüp, umûr-i müs-tahîleden ‘add ve mu‘âraza edenlerin delâyilini mükâbere-i mahz ile redd eylediler. Nâ-gâh düşmen-i rû-siyâh İnebahtı açıklarında nümâyân ve sevâhilinde bulunan ehl-i İslâm'a dehşet-resân olmalarıyla, fi'l-hâl her cânibden Devlet-i ‘aliyye'ye ‘arz-ı mâcerâ ve zahîre ve asker talebiyle küllî i‘ânet istid‘â olunup, Moskovlu'nun </span><span class="font14" style="font-weight:bold;">[M2 71] </span><span class="font14">Bahr-i Sefîd'e donanma ihrâcını müstahîl ‘add edenler, garîk-ı bahr-i şerm ve mu‘ârazât-ı sâbı-kalarında teceşşüm etdikleri şiddet leyyin ü nerm olup, der-‘akab İskenderiyye Mutasarrıfı Mehmed Paşa'ya hükm-i Sultânî ısdâr ve Ülgün ve Bar etrâfından asker tahrîri iş‘âr olunup, şöyle ki, Paşa-yı mûmâ ileyh on kıt‘a sefîne ıhzâr edüp, cânib-i mîrîden her sefîneye beşer kîse ve peksemâd-behâ olarak biner guruş tahsîs olunup, mebâliğ-i merkumeyi taksîm ve yeğeni Yahya Bey'i Başbuğ nasbı ile bir ân akdem Mora sevâhili-ne ihrâc eylemesi ber-vech-i te‘kîd tarafına tefhîm olunduğundan başka, ümerâ-i deryâdan Rodos Mutasarrıfı Ca‘fer Bey dahi o sulara ber-vech-i ta‘cîl tavsîl ve Selânik Mutasarrıfı Vezîr ‘Ali Paşa Arnabûdluk'dan sefere me‘mûr olmayanları mahallerinden ihrâc ü tenkıl ve beşer yüz sipâh ve silahdâr neferâtı bâ-terakkı tahrîr olunup, bu cem‘iyyete idrâc ile Mora Ser‘askeri nasb olunan Sadr-ı esbak Muhsin-zâde Mehmed Paşa tarafına îsâl olunmak üzere Ordu-yi hümâyûn ve Rikâb-ı müstetâb tarafından evâmir-i ekîde ile isti‘câl olundu.</span></p>
<p><span class="font14">Düşmen-i dîn ise itâ‘atleri nakş-ber-âb olan Manya halkını bu hılâlde taraflarına cezb ü imâle ve ‘ahd ü peymânı mutazammın ahedühümâ âhara ‘arz-ı kabâle edüp, Mora Ceziresi re‘âyâsını dahi idlâl ü tesvîl içün on kıt‘a sefîne Manya cânibine tesbîl etmişler idi. Zikr olunan sefînelerin iki kıt‘ası kuvvet-i hût ve üç kıt‘ası tünd-bâd-ı hevâ ile âvâre-i temekkün ü sübût olup, süfün-i bâkıye sâhile vâsıl ve Manya keferesiyle müt-tefikan Mora re‘âyâsını peyvend-i ittifâka bend ve dâ’ire-i<a name="footnote1696"></a><sup><a href="#bookmark4433">1696</a></sup><sup></sup> cem‘iyyetlerine dâhil etdik-den sonra tahmînen altmış bin kadar eşrâr-ı küffâr Mizistre Kasabası'nı pâ-zede-i hasâr ve üç yüz kadar muvahhidîni giriftâr-ı kayd-ı üsâr eylediklerinden gayri, muhârebeye kıyâm eden dört yüz kadar merd-i be-nâm dahi nûş-i şerbet-i şehâdet ile tabaka-i ‘ulyâ-yı huld-i berîni makam eylediler. Kefere-i mezbûrenin kasaba-i mezkûre ehâlîsine etdik-leri ihânet tafsîl olunsa, sebeb-i rikkat ve ez-cümle birkaç tıfl-ı nev-resîdeyi bâlây-ı menâreden hâke ilka ve envâ‘-ı fezâhata ictirâ ile âyîn-i </span><span class="font14" style="font-weight:bold;">[M2 72] </span><span class="font14">migveli ibdâ eylediler. Bu hâl-i ‘ibret-me‘âl gûş-zed-i Ser‘asker-i gayret-iştimâl oldukda, müretteb askerin vü-rûduna zemân müsâ‘id olmadığını müşâhede ve etrâfa buyuruldular perâkende edüp, Tırhalalı Ni‘metî-zâde'yi ve Yenişehirli Müderris ‘Osmân Bey ile Kapucu-başı İsmâ‘îl Ağa'yı ve Çatalcalı ‘Ali Ağa ve İzdinli Bey-zâde'yi biner ikişer bin asker ile celb eylediği hâlde, ‘usât-ı re‘âyadan on beş bin kadar küffâr Manya Limanı'ndan hurûc eden eşrâra iltihâk ü inzımâm<a name="footnote1697"></a><sup><a href="#bookmark4434">1697</a></sup><sup></sup> ile Trabolice üzerine hücûm edecekleri Ser‘asker Paşa'nın ma‘lûmu oldukda, dâyiresi halkını ve Trabolice Mütesellimi Hasan Efendi'yi ve celb olunan sâyir asâkir-i Müslimîn'i üzerlerine ta‘yîn ve zilhiccenin on üçüncü isneyn günü<a name="footnote1698"></a><sup><a href="#bookmark4435">1698</a></sup><sup> </sup>telâkî-yi saffeyn vâki‘ olup, fi‘e-i muvahhidîn zümre-i müşrikini ser-furû-bürde-i zemîn ve iki bin mikdarını küşte-i samsâm ü sikkîn edüp, nısf sâ‘at hamle-i ‘aduv sûz-i İslâm'a mütehammil olamayarak, küffâr-ı tebeh-kâr top ve mühimmâtların terk ve firâr eylediler. Gaston Kazâsı'nda ser-ber âverde-i bağy ü şeka olan ‘usât-ı re‘âya, kasaba-i mezbûreyi târâc ü yağma etdikden sonra Balyabadra Panin re‘âyâsıyla muhâbere ve o tarafı nehb ve emvâl-i Müslimîn'i gasb ü musâdere ile kal‘ayı muhâsara etmişler idi. Tesallut-i re‘âyâdan tahlîs-i cân eden ehl-i îmân Badra ehâlîsiyle ittihâd ve kal‘aya duhûl ile ehâlîye küllî imdâd etmişler idi. Yirmi gün eyyâm-ı muhâsara temâdî-yi kabûl ve bir tarafından imdâd vüsûl bulmadığından gayri, kıllet-i mâ mahsûrîne a‘zam-ı belvâ olup, nâ-çâr istîmân ile kal‘ayı teslîme tavtîn-i nefs eylediklerini, Ser‘asker Paşa'nın vekîl-i harcı olup, Kastel muhâfazasına me‘mûr Mustafa Ağa istimâ‘ ve ma‘iyyetinde olan Arnabûd behâdırlarıyla istihlâs-ı kal‘aya isrâ‘ etmeleriyle yek-hamlede cem‘iyyet-i a‘dâyı muzmahil ve ekserîsini musta‘sil eylediklerinden gayri, vâfirini kayd-ı esre rabt ve top ve mühimmât ve sâyir edevâtların zabt eylediler. Lutf-i Bârî ve himmet-i Tâcdârî ve dest-yârî-yi düstûr-i dîn-perverî ile Mora Cezîresi'nde olan şûriş ü ihtilâl resîde-i ‘urza-i zevâl olup, Ser‘asker Paşa'ya bu nusrat-ı ‘azîme sebeb-i füzûnî-yi i‘tibâr ve Fâtih-i Mora ‘unvânına sezâ-vâr olduğu zâhir ü âşikârdır. </span><span class="font14" style="font-weight:bold;">[M2 73]</span></p>
<h2><a name="bookmark809"></a><span class="font14" style="font-weight:bold;"><a name="bookmark4436"></a>Tevcîh-i Sadâret-i Anadolu<a name="footnote1699"></a><sup><a href="#bookmark4437">1699</a></sup></span><span class="font4"><sup></sup></span></h2>
<p><a name="bookmark4438"></a><span class="font14"><a name="bookmark4439"></a>Sadâret-i mezkûreye tasarruf ve bir sene kadar o mesned-i bülend ile teşerrüf eden Es‘ad Efendi ‘azl ve nevbet-i Sadâret bi-hasebi't-tarîk İstanbul'dan munfasıl Mehmed Nebîh Efendi'nin iken bir gün mukaddem ser-sâm-ı dârû-yi hammâm ve enfâs-ı mukad-deresi temâm olup, İstanbul râddesinde halefi olan Dâmâd-zâde Mehmed Murad Efendi Anadolu Sadâreti'yle der-âgüş-gerde-i şâhid-i merâm oldu.</span></p>
<h2><a name="bookmark810"></a><span class="font14" style="font-weight:bold;"><a name="bookmark4440"></a>Zikr-i ba„zı tevcîhât-ı „ilmiyye</span></h2>
<p><a name="bookmark4441"></a><span class="font14">İstanbul Kadısı olan Dürrî-zâde Mehmed Nurullâh Efendi nâmzed olduğu hükûmetden dâmen-keş-i isti‘fâ ve birâder-i sa‘d-ahteri olup, Mekke Pâyesi'yle sâbıka Selânik Kadısı olan es-Seyyid Mehmed ‘Atâullah Efendi şehr-i rebî‘ulevvelin on beşinci günü<a name="footnote1700"></a><sup><a href="#bookmark4442">1700</a></sup><sup></sup> İstanbul Kazâsı'yla kâm-revâ oldu. Üsküdar'da bundan akdem menâr-ı şerî‘atı râfi‘ olan Mehmed Nâfi‘ Efendi, şehr-i receb gurresinden<a name="footnote1701"></a><sup><a href="#bookmark4443">1701</a></sup><sup></sup> zabt etmek üzere Edirne Kazâsı'yla hürrem ve Çiçekçibaşı-zâde Feyzullah Efendi'nin Yenişehir-i Fenâr Kaza-sı'yla gül-zâr-ı âmâli tarâvet-yâb-i feyz-i Hâliku'n-nesem oldu. Sâbıkâ Rumeli Ka-dı‘askeri Karabekir Efendi-zâde ‘Osmân Efendi tekmîl-i müddet-i hayât ve terk-i meş-gale-i kâyinât eyledi. Re‘îsü'l-‘ulemâ olan Mirzâ-zâde es-Seyyid Mehmed Sa‘îd Efendi, bir sene kadar Rumeli Sadâreti'ne sâye-endâz-ı şeref ve Anadolu'dan ma‘zûl Başmakçı-zâde es-Seyyid Mehmed Efendi gurre-i recebde<a name="footnote1702"></a><sup><a href="#bookmark4444">1702</a></sup><sup></sup> müşârun ileyhe ni‘me'l-halef ve İstanbul Kadısı olan Dürrî-zâde ‘Atâ‘ullah Efendi birâderi isrine ıktifâ ve kâr-ı düşvâr-ı hükûmetden isti‘fâ edüp, bâ-Pâye-i Mekke sâbıka Mısır Kadısı olan İshak Efendi gurre-i cumâdelâhırede<a name="footnote1703"></a><sup><a href="#bookmark4445">1703</a></sup><sup></sup> İstanbul Kadısı nasb u ta‘yîn ve Şeyhulislâm İshak Efendi-zâde es-Seyyid Yahya Şerîf Efendi mâh-ı mezbûrun onuncu gününden<a name="footnote1704"></a><sup><a href="#bookmark4446">1704</a></sup><sup></sup> İstanbul Pâyesi'ni ihrâz ile nâyil-i ‘izz ü temkîn olup, Mektûbî ‘Abdurrahîm Efendi'nin dahi hükûmet-i Burusa ile ser-i i‘tibârı vâsıl-ı çerh-i heftümîn oldu.</span></p>
<h2><a name="bookmark811"></a><span class="font14" style="font-weight:bold;"><a name="bookmark4447"></a>Vefât-ı Sadr-ı Rum</span></h2>
<p><span class="font14">Başmakçı-zâde es-Seyyid Mehmed Efendi, üç mâh Sadâret-i Rumeli'ye mutasarrıf ve işbu ramazan-ı şerîfin on altıncı günü<a name="footnote1705"></a><sup><a href="#bookmark4448">1705</a></sup><sup></sup> şems-i zıyâ-dâr-ı hayâtı münkesif olup, sâbıka Anadolu Kadı‘askeri </span><span class="font14" style="font-weight:bold;">[M2 74] </span><span class="font14">Şerîf-zâde Şerîf Mehmed Efendi o câh-ı menî‘ ile is‘âd ve huzûr-i Kayim-makamî'de telebbüs-i ferve-i semmûr ile dil-şâd kılındı.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
<p><span class="font9">6</span></p>
<p><span class="font9">7</span></p>
</div><br clear="all">
<h2><a name="bookmark812"></a><span class="font14" style="font-weight:bold;"><a name="bookmark4449"></a>Tevcîhât-ı „ilmiyye</span></h2>
<p><a name="bookmark4450"></a><span class="font14"><a name="bookmark4451"></a>Seksen dört rebî‘ulevvelinden zabt etmek şartıyla Şâm Kazâsı, Haleb'den munfasıl es-Seyyid Ahmed Efendi-zâde es-Seyyid Mustafa Efendi'ye ve Selânik Kazâsı, Yemlihâ Hasan Efendi'ye ve Galata Kazâsı, Kudüs Pâyesi'yle, es-Seyyid Mehmed Kâmil Efen-di'ye ve Haleb Kazâsı, Kadı-zâde es-Seyyid Mehmed Efendi'ye ve Üsküdar Kazâsı, İmâm es-Seyyid İbrâhîm Efendi'ye tevârîh-i muhtelife ile tevcîh ü ihsân ve başka başka yedlerine i‘tây-ı emr-i celîlü'ş-şân<a name="footnote1706"></a><sup><a href="#bookmark4452">1706</a></sup><sup></sup> kılındı.</span></p>
<h2><a name="bookmark813"></a><span class="font14" style="font-weight:bold;"><a name="bookmark4453"></a>Vefât-ı Şeyhülislâm Pîrî-zâde „Osmân Efendi ve Müftiyyü’l-enâm-şüden-i Mîrzâ-zâde Efendi</span></h2>
<p><a name="bookmark4454"></a><span class="font14">Şeyhulislâm olan Pîrî-zâde ‘Osmân Efendi Zilka‘denin beşinci günü<a name="footnote1707"></a><sup><a href="#bookmark4455">1707</a></sup><sup></sup> terk-i dâr-ı garûr ve mücâvir-i ehl-i kubûr olup, Emânet-i ‘Uzmây-ı Fetvâ üç def‘a Sadâret-i Anadolu ile kesb-i kıdem-i tarîk eden Mîrzâ-zâde es-Seyyid Mehmed Sa‘îd Efendi'nin ger-den-i istihkakına ta‘lîk olundu.</span></p>
<h2><a name="bookmark814"></a><span class="font14" style="font-weight:bold;"><a name="bookmark4456"></a>Terceme</span></h2>
<p><span class="font14">Müşârun ileyh Şeyhulislâm-ı merhûm Pîrî-zâde Mehmed Sâhib Efendi'nin cürsûme-i pâkîzesi olup, eyyâm-ı civânîde lisân-ı hâl ile [mısrâ]‘:</span></p>
<p><span class="font14">Ulâ‘ike âbâ‘î fe-ci‘nî bi-mislihim<a name="footnote1708"></a><sup><a href="#bookmark4457">1708</a></sup><sup></sup></span></p>
<p><span class="font14">mefhûmuyla terâne-sâz ve medrese ru‘ûsuyla kamet-efrâz-ı imtiyâz olup devre-i mu‘tâdeyi tekmîl ve Mevleviyyet rütbesini tahsîl ve bir müddetden sonra Mekke Pâye-si'yle tatyîb ve Meşîhat-i pederîde İstanbul Kadılığı ile tatrîb olunup, üç mâhdan sonra isti‘fâ ve ihrâz-ı pâye ile iktifâ etmişidi. Yüz altmış beşde<a name="footnote1709"></a><sup><a href="#bookmark4458">1709</a></sup><sup></sup> Anadolu Kadı‘askerliği dîbâce-i ‘unvân-ı ikbâli olup, müddet-i ‘örfiyyesin itmâm ve altmış dokuzda<a name="footnote1710"></a><sup><a href="#bookmark4459">1710</a></sup><sup></sup> Sultân ‘Osmân Hân hazretlerine birkaç mâh imâmet ile ihrâz-ı dest-mâye-i merâm edüp, sene-i mezbûre vasatında Rumeli Sadâreti'ne şâyân ve yetmiş târîhinde<a name="footnote1711"></a><sup><a href="#bookmark4460">1711</a></sup><sup></sup> ‘azl ve Burusa'ya tağrîb ile dil-rîş-i hümûm ü ahzân olup, zemân-ı ikameti medîd olmuşiken, hakkında lutf-i İlâhî bedîd ve kayd-ı gurbetden intılâk ile yevm-i mükfehirr-i emeli hem-reng-i sabâhu'l-‘îd olup, yetmiş beşde<a name="footnote1712"></a><sup><a href="#bookmark4461">1712</a></sup><sup></sup> mükerreren Sadr-ı Rum ve yedi mâh icrây-ı ahkâm ile fâsıl-ı mâ-beyn-i husûm olup, yetmiş </span><span class="font14" style="font-weight:bold;">[M2 75] </span><span class="font14">dokuzda<a name="footnote1713"></a><sup><a href="#bookmark4462">1713</a></sup><sup></sup> merreten ba‘de uhrâ Sadâret-i mezkûre ile kâm-revâ ve birkaç mâhdan sonra isti‘fâ ve ihtiyâr-ı meslek-i inzivâ etmişi-ken, seksen iki târihinde<a name="footnote1714"></a><sup><a href="#bookmark4463">1714</a></sup><sup></sup> Müftiyyü'l-vakt bulunan Veliyyüddîn Efendi rıhlet ve müşârun ileyh Mesned-i Fetvâ ile kesb-i etemm-i rifat eyledi. Seksen üçde<a name="footnote1715"></a><sup><a href="#bookmark4464">1715</a></sup><sup></sup> fevt ve mazhar-ı — </span><span class="font14" style="font-style:italic;">Küllü nefsin zâ’ikatü'l<a name="footnote1716"></a><sup><a href="#bookmark4465">1716</a></sup></span><span class="font14"><sup></sup></span><span class="font14" style="font-style:italic;">-mevt”<a name="footnote1717"></a><sup><a href="#bookmark4466">1717</a></sup><sup></sup></span><span class="font14"> olup</span><span class="font14" style="font-style:italic;">,</span><span class="font14"> Murâd Paşa Câmi‘i hazîresinde o tavd-ı bâzıh-i ‘ulûm ü fünûn mütevârî ve medfûn oldu. Müşârun ileyh ser-âmed-i ‘ulemây-ı Rum ve fehm ü dânişi zâhir u ma‘lûm olup, nazm ü nesre kadir ve cedel ü bahsde misli nâdir ve Sâhib mahlası ile manzûr olan gazel ve târihleri rengin ve makbûl-i tıbâ‘-ı bü-legay-ı ma‘ârif-âyîn olup, ekser evkatı müdârese-i ‘ulûm ile geçüp, ‘Abdullah Monla ve Gelembeli ve Küçük Âmedî gibi fuhûl dâyiresine tereddüd ve duhûl ve mübâhase-i gûnâ-gûn ile meclisini merkez-i dâyire-i menkul ü ma‘kûl ederler idi. Ebnây-ı cinsi her haline hased ve der-i mesâvîsini feth ve mehâsinini sedd edüp, hatta vefâtında: </span><span class="font14" style="font-style:italic;">“Lâ te-sübbü'l-emvâte fe-innehüm kad efdû mâ kaddemû”<a name="footnote1718"></a><sup><a href="#bookmark4467">1718</a></sup></span><span class="font14"><sup></sup> mefhûmundan ‘adem-i i‘râz ile:</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
<p><span class="font9">6</span></p>
<p><span class="font9">7</span></p>
</div><br clear="all">
<p><span class="font14">Mâte'l-hannâs</span></p>
<p><span class="font14">(^^ L^Jl oL&gt;(</span></p>
<p><span class="font14">târîhini inşâd ve nâr-ı ‘adâvetlerini îkad eylediler. Lisân-ı ebnây-ı zemân ile cerîhu'l-cenân oldukları hasebiyle:</span></p>
<p><span class="font14">‘Osmân-ı sitem-dîde</span></p>
<h2><a name="bookmark4468"></a><span class="font14" style="font-weight:bold;"><a name="bookmark4469"></a>) </span><span class="font4" style="font-weight:bold;">oJji ^JO dLip)</span></h2>
<p><a name="bookmark4470"></a><span class="font14">terkîbi vefâtlarına târih vâki‘ olduğu garâyib-i ittifâkıyyâtdandır.</span></p>
<h2><a name="bookmark815"></a><span class="font15" style="font-weight:bold;"><a name="bookmark4471"></a>VEKÂYİ„-İ SENE ERBA„A VE SEMÂNÎN VE Mİ’ETE VE ELF</span></h2>
<p><span class="font14">Eyyâm-ı behâr-ı huceste-âsâr resîde vü idrâk ve benât-ı nebât meşîme-i arzı çâk ve bûy-i dil-âvîz-i ‘anber-âmîz ile meşâmm-ı ‘âlemi ‘ıtr-nâk edüp, neşîb ü firâz-ı kühsâr ezhâr-ı rengâ-reng ile izhâr-ı sun‘-i Hâlık-ı bî-enbâz ve agsân ü eşcâr destyârî-i nesîm-i ürd-i bihişt ile tebahtur u ihtizâz eyledi. Enhâr ü cedâvil sukut-i sayyib-i tayyib ile mü-tehalhil ve bürûdet-i hevâ kesb-i cevher-i safâ ile mülâyim ü mu‘tedil olup, hatîb-i min-ber-i çemen-zâr olan ‘andelîb, meşk-i ‘aşk ile velvele-endâz-ı tilâl ü vihâd ve mürgan-ı ülî-ecniha ihtilâf-ı lügat ile isbât-kerde-i bahs-i me‘âd oldu.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
<p><span class="font9">6</span></p>
</div><br clear="all">
<p><a name="bookmark4472"></a><span class="font14">Sahn-ı mürg-zâr nesrîn ü benefsic ile behcet-bahş-ı menâzır ve lâle-i dagdâr-ı reng-i ahmer kanı ile küşâyende-i hâtır-ı dîde-i nergis-i hâb-düşmen nigehdâr-ı tâc-ı nesteren ve giyâh-ı nev-demîde sitâyiş-i nazrat ü hazratıyla gûyây-ı </span><span class="font14" style="font-weight:bold;">[M2 76] </span><span class="font14" style="font-style:italic;">İyyâke ve hadrâ’e'd-dimen<a name="footnote1719"></a><sup><a href="#bookmark4473">1719</a></sup></span><span class="font14"><sup></sup> oldu. Bu esbâb ile fî-mâ ba‘d Ordu-yi hümâyûn'un meştâda ikameti münâsib ve bir ân akdem sahrâya hurûcu vâcib olduğuna binâ‘en muharremü'l-harâmın ikinci günü<a name="footnote1720"></a><sup><a href="#bookmark4474">1720</a></sup><sup></sup> kanûn üzere Dergâh-ı ‘âlî yeniçerileri ve dördüncü günü<a name="footnote1721"></a><sup><a href="#bookmark4475">1721</a></sup><sup></sup> müretteb alay ile Sadrıa‘zam ve Serdâr-ı ekrem cenâbları Livây-ı fevz iltivâ-yı Fahr-i ‘âlem'i pîşuvây-ı menhec-i sa‘âdet eyleyerek, Babadağı Meştâsı'ndan dürre-zen-i hareket ü kıyâm ve mu-kaddemâ ihtiyâr-kerde-i erbâb-ı nakz u ibrâm olan kazây-ı dil-güşâda nasb olunan hıyâm-ı Süreyyâ-nizâma pâ-nihâde-i ‘izz ü ihtişâm oldu.</span></p>
<h2><a name="bookmark816"></a><span class="font14" style="font-weight:bold;"><a name="bookmark4476"></a>Garîbe</span></h2>
<p><a name="bookmark4477"></a><span class="font14">Babadağı'nda ittihâz-ı meştâ ‘an-asl musammem olmadığından, zahîrede kıllet ve mekânda ‘adem-i vüs‘at, ricâl ü kibârı mübtelây-ı çâr-mevce-i zarûret eylediğinden başka, incimâd-ı mâ ve nâ-bûdî-yi erbâb-ı harb-i vega ile düşmenin bir tarafdan zuhûru endîşesi ve mukavemetin fikdân-ı imkânıyla perîşânlık ihtimâlât-ı karîbesi râhat-fersây-ı erbâb-ı nühâ olmuşiken, feyz-i rûhâniyyet-i Livây-ı Mahbûb-i Hûdâ ile o hâtıralar bi'l-külliyye zâyil ve kudûm-i behâr ve fevc fevc vürûd-i asâkir-i rîg-şumâr ile ordu halkında sebât-ı kalb ve tuma‘nînet hâsıl oldu.</span></p>
<h2><a name="bookmark817"></a><span class="font14" style="font-weight:bold;"><a name="bookmark4478"></a>Ba’zı vefeyât</span></h2>
<p><span class="font14">Şakık ve ah-ı şefîk-i Sadrıa‘zam olup, bi'l-fi‘l Sipâhîler Ağası olan ‘Ali Bey dehr-i fânîde niçe zemân tahsîl-i metâlib ve iktisâb-ı me‘ârib ile kâm-rân olmuşiken, nâ-gâh hasta ve zücâc-ı mizâc-ı sengi-i hâdisât ile şikeste olup, birâder-i vâlâ-güherleri tarafından irsâl-i etıbbâ ile müdâvâtda ihtimâm olunmuşiken, dâ‘-i mevte dermân ve ecel-i mev‘ûda imkân-ı terâhî-yi zemân mümteni‘ olduğundan, mâh-ı mezkûrun dokuzuncu günü<a name="footnote1722"></a><sup><a href="#bookmark4479">1722</a></sup><sup></sup> dest-keş-i ‘âlem-i fânî ve ‘âzim-i semt-i câvidânî oldu. Mîr-i mûmâ ileyh Başbâkî Kulu ve Arpa Emîni ve Çavuş-başı ve Silahdâr ve Sipâh ağalıkları menâsıbı ile kesb-i iştihâr etmiş bir mîr-i nâmdâr idi. Münhal olan mansıbı Hatîb-zâde Kapucu-başı Ahmed Ağa'ya tevcîh olunup, bir gün sonra Ordu Şeyhi Bükâyî [Bükâî]Veli Efendi dahi hayât-ı müste‘âr-ı dünyeviyye ile handân iken, derd-i nâgeh zuhûr ile giryân ve ol dahi cânib-i</span></p>
<p><a name="bookmark4480"></a><span class="font14">âhirete revân olup, Ordu<a name="footnote1723"></a><sup><a href="#bookmark4481">1723</a></sup><sup></sup> meşîhati ile Meşâyih-i Halvetiyye'den Hâfız Mustafa Efendi kesb-i mâye-i ârzû-mendi eyledi.</span></p>
<h2><a name="bookmark818"></a><span class="font14" style="font-weight:bold;"><a name="bookmark4482"></a>Hareket-i Ordu-yi hümâyûn</span></h2>
<p><a name="bookmark4483"></a><span class="font14" style="font-weight:bold;">[M2 77] </span><span class="font14">Fazl-ı cenâb-ı Kahhâr ve imdâd-ı ruhâniyyet-i hazret-i nebiyy-i Muhtâr ile a‘dây-ı dinden ahz-ı sâr ve şevket-i îslâmiyye'yi izhâr niyyeti ile bu sâl-i ferruh-fâlda ‘âmm-ı mâzîden müzdâd cem‘-i erbâb-ı cihâd ve tekmîl-i ‘udde-i ‘atâd kılınup, madrıb-ı hıyâm-ı asker-i îslâm olan Babadağı Sahrâsı'ndan işbu muharremül-harâmın bidâyetin-de<a name="footnote1724"></a><sup><a href="#bookmark4484">1724</a></sup><sup></sup> fevc fevc sunûf-i asker hareket ü kıyâm ve îsakçı Sahrâsı'na rekz-i a‘lâm eylediler.</span></p>
<h2><a name="bookmark819"></a><span class="font14" style="font-weight:bold;"><a name="bookmark4485"></a>İstıtrâd</span></h2>
<p><span class="font14">Merhûm Enverî Efendi Babadağı Kasabası'nı meblağ-ı ‘ilmi kadar keşf ve bâğ ü râğını vasf edüp, makalesinde habt ü zelel ve tahkikatında kusûr u halel olduğu, bürhân-ı ‘aklî ile müdellel olmağla, bu bâbda ‘abd-i kem-bizâ‘aya müşâhadeten ma‘lûm ve sikat-ı ruvât ile mefhûm olan ba‘zı âsâr-ı coğrafîler revişinde-nakş ü nigâr ve reh-âverd-i mecâlis-i muhtebirân-ı ahvâl-i rûzgâr kılındı. Babadağı kırk yedi derece tûl ve kırk beş derece ‘arzda otuz sekiz derece inhırâf-ı kıble ile iki bayır arasında sazlık ve bataklık düz dere içinde hayli vâsi‘ bir şehir olup, Sultân Bâyezîd-i Velî kurşun örtülü bir câmi‘ binâsıyla şehr-i mezkûru tezyîn eylemişdir. Bundan başka vüzerây-ı ‘izâma mensub, birkaç câmi‘ ve iki üç çifte hammâmı ve ma‘mûr hân ü esvâkı olup, seferler esnâsında Serdâr-ı ekremlere ba‘zan meştâ olmuşdur. ‘An-asl mâ-i cârîsi olmayup, âbârdan celb olunduğuna binâ‘en, ihrâc olunan âbın üç sâ‘at geçmeden tatarruk-fesâd ile isti‘mâle selâhiyyeti olmadığı ma‘lûmdur. Şehrin garb tarafında dâmen-i kûhda Yûsuf Paşa Çeşmesi nâmında iki masura kadar bir suyu olup, andan gayri şurba sezâ suyu yokdur. Şehre bir sâ‘at mesâfede vâki‘Yemeklik Çeşmesi nâmıyla olan suyu Vezîr-i müşârun ileyh kanavât ile getürdüp, şehre icrâ ve birkaç yerde çeşmeler ihdâsıyla ‘atâş-ı nâsı irvâ et-mişdir. Şehr-i mezkûrun behârı ferah-fezâ ve envâ‘-ı ezhâr ile nümûne-nümâ-yı cenne-tü'l-me‘vâ olup, hânelerinin ekseri müttesi‘ u ferâh-nâk ve eşcârı birbirine iştibâk ile selvet-bahş-ı dil-i gamnâk olup, agsân ü efnânında lâne-gîr olan kumârî vü tuyûr escâ‘-ı dilsûz ve terennümât-ı hâtır-ı fürûz ile kulûb-i hâfikaya bahşende-i sükûn u sürûr olduğundan </span><span class="font14" style="font-weight:bold;">[M2 78] </span><span class="font14">başka, sahrâları sebze-zâr ve tilâl ü cibâli atlas-ı hadrâ ile kisve-dâr olup, ancak ehâlîsinin ekserîsi terk-i salât ile şöhret-şi‘âr ve vakt-i duhâya dek hâb-ı gafletle âvâre-i feyz-i eshâr olduklarından fazla, kâr u kisbleri ebnây-ı sebîli verây-ı eşcârdan darb ile nehb ü selb ve bi'l-müvâcehe on neferi iki nefere mukavemet edemediği mücerreb-i erbâb-ı harb olup, cümlesi kesel ü batâlete meftûn ve iki üç sâ‘at mahalde kûh-sârları eşcâr ile meşhûn iken, hânelerinde hâzır olan ‘arabalarını i‘mâl etme-yüp, askerîden taleb-i hatab ile zarûretlerin def‘ ede-geldikleri sıhhate makrûn bir emr-i garâyib-nümûndur. Vech-i tesmiyesine sebeb olan Baba nâm kimse, şehre müşrif cebelin zirvesinde medfûn ve kubbe vü hîtân tekellüfünden bîrûndur. Ehâlîsi ba‘zı hârik-‘âde şey’ nakliyle kerâmetini beyân ü işâ‘at ve ba‘zı nüzûr u kurbân ile vâsıl-ı maksad olduklarını rivâyet ederler. Şehrin kurbunda Kara-denizden münşa‘ib bir gadîr-i kebîr olup, selefde Kazak kayıkları girüp, şehri garet ederler idi. Kayık gelecek boğaz sed ile tahsîn ve şehir garetden te’mîn olunmuşdur. Zikr olunan gadîre havâle Yeni-sâle nâmında bir harâb kal‘a olup, âsârı bâkıdir. Kurbunda el-yevm meşhûd olan karye kal‘aya nisbet olunmuşdur. ‘Ineb ve sâyir fevâkih o havâlîde Hudâ-yı nâbit kabîlinden olup, ehâlîde himmet ve san‘at-ı filâhata kabil meleke<a name="footnote1725"></a><sup><a href="#bookmark4486">1725</a></sup><sup></sup> vü tabî‘at olsa, ‘umûmen esmâr ü fevâkihi a‘lâ olup, etrâfdan celbe zarûret ilcâ etmez idi. Şehr-i mezkûr ‘an-asl vesî‘u'l-ercâ ve ma‘mûr bir şehr-i bî-kusûr iken, surûf-i rûzgâr ile harâbe-zâr ve el-hâletü hâzihî sagır bir kasaba şeklinde nümû-dâr olmuşdur.</span></p>
<p><span class="font14">“Böyledir reftâr-ı çerh-i kec-i şitâb Bir mahal ma‘mûr olur gâhî harâb”</span></p>
<p><span class="font14" style="font-weight:bold;">Ba„zı havâdisât</span></p>
<p><a name="bookmark4487"></a><span class="font14">Eflâk mülhakatından Krayova'da vâki‘ Palovince (</span><span class="font13" style="font-weight:bold;font-variant:small-caps;">a^jjJL</span><span class="font13" style="font-variant:small-caps;">)</span><span class="font14"> nâm karyeyi tazyîk zımnında düşmen-i dîn tarafından ta‘yîn olunan Donce (^j-d nâm boyara dört nefer kapudân ve beş yüz kadar katana terfik olunduğunu, o havâli muhâfazasına me‘mûr serdengeçdi ağaları tahkik eylediklerine binâ’en, mukabele-i a‘dâya sîne-keş-i celâdet ve iki sâ‘at kadar şedâyid-i muhârebeye </span><span class="font14" style="font-weight:bold;">[M2 79] </span><span class="font14">musâberet ile düşmeni tedmîr ve mesfûr boyar ile dört nefer müte‘ayyen kimseleri ve elli kadar sâyir müşrikîni küşte-i şemşîr-i berk-te’sîr eyleyüp, sâyirleri ümmîd-i necât ile müteferrik-i girîve vü felât oldukları, Vidin Muhâfızı Ahmed Paşa-zâde Vezîr Mehmed Paşa tarafından iş‘âr ve bu haber-i hayr, dâfi‘u'd-dayr kulûb-i Müslimîn'i mâlâ-mâl-i hubûr ve istibşâr eyledi. Bükreş Kasabası'nı eyâdî-yi a‘dâdan intizâ‘ bâbında Başbuğ nasb olunan Vezîr Sârım Ibrâhîm Paşa'nın ma‘iyyetine me‘mûr asâkir-i Islâm ictimâ‘ ve bir ân akdem Tuna'yı karşuya mürûr ile infâz-ı emr-i Cihân-mutâ‘ eylemesi, tarafına pey-der-pey tahrîr u ilmâ‘ olunmuşiken, mühimmâtda olan kusûr ve sunûf-i askerîde olan fütûr, pây-i ‘azîmetine şikâl olduğunu ‘arz u imlâ etdiyse dahi îrâd etdiği ‘özr-i leng Serdâr-ı ekrem hazretlerini dil-teng edüp, bâzûy-ı iktidârına kuvvet ve binây-ı ‘azîmetine metânet kas-dıyla Mîr-i mîrân'dan Mehmed Paşa'ya Rumeli Beylerbeyliği Pâyesi ihsân ve Çerhacılık ile zâtına vasf u ‘unvân verilüp, müşârun ileyhi bir ân akdem mahallinden tahrîk ve râbıta-i a‘dây-ı tefkîk vasâyâsıyla gûş-i me’mûriyyeti<a name="footnote1726"></a><sup><a href="#bookmark4488">1726</a></sup><sup></sup> ta‘rîk olunmuşidi. Paşa-yı mûmâ ileyh müşârun ileyhin ordusuna vusûl bulup, irâde-i devleti ifâdeye fursat-yâb olamadığını işrâb ve harekete niyyeti olmayup, hezâr-ı su‘ûbetle ictimâ‘ eden askere tûl-i ikamet sebebi ile karîben teferruk tareyân eyleyeceğini beyân edüp, kazıyye-i mezkûre ‘akd olunan meclisde dermeyân kılınup, ‘azli karâr-gîr-i müsteşâr u müsteşîr ve sâbıka Hotin Ser‘askeri ve Haleb Vâlîsi olan Vezîr Mehmed Paşa da mehâyil-i rüşd ü sedâd tecribet-güzâr-ı erbâb-ı ictihâd olduğundan, mâh-ı mezbûrun on beşinci cum‘a günü<a name="footnote1727"></a><sup><a href="#bookmark4489">1727</a></sup><sup> </sup>Eflâk Ser‘askeri nasbı ile tevkır olunup, selefi Vezîr İbrâhîm Paşa mukaddemâ Silistire nizâmına me’mûr bulunmuş olmağla, me‘mûriyyeti istînâf ve tecdîd ve bir ân akdem Silistire'ye ‘azîmeti tarafına hıtâben şeref-rîz-i sudûr olan emr-i ‘âlîde te‘kîd olundu. Müşârun ileyh Âsitâne'de Defterdâr ve kemâl-i istiklâl ve istibdâd ile şöhret-şi‘âr iken, Sadrıa‘zam olan Halîl Paşa'nın mutasarrıf olduğu mukata‘âtın mîrîsini talebde izhâr-ı şiddet ve müşârun ileyh dahi recây-ı mühlet ile izhâr-ı </span><span class="font14" style="font-weight:bold;">[M2 80] </span><span class="font14">vech-i mülâyemet etmi-şiken, tab‘-ı vekkad ve vesîle-i kurb-i istinâd ile ıtlâk-ı lisân ve Halîl Paşa dahi redd-i cevâb-ı dürüşt ile irâ‘e-i hançer-i berrân eylediği, o vaktin ricâli lisânından gûş-zed-i erbâb-ı iz‘ân olmağla, bu sebeb ile miyânelerinde tekevvün eden suda‘-ı şikak, mül-te‘im-i dest-i vifâk olmayacağını İbrâhîm Paşa ta‘akkul ve bu me‘mûriyyetde mizâc-ı askere nazaran bir bâdire zuhûruyla telef-i nefs mühlikesini tehayyül edüp, nâ-çâr kusûr-i mühimmât ve asâkir beyninde olan ihlâlâtı sened ittihâzıyla hareketden ictinâb ü intikâs ve sühûletle nefsini istıhlâs eyledi. Müşârun ileyhin ‘azl ve Silistire'ye ‘avdeti fermânı yedine vâsıl olduğu gün, a‘dânın Bükreş'den hurûcu haberi şâyi‘ olup, “Hayfâ! karşuya mürûr ve a‘dâyı müsta‘sal ve makhûr eyleyeceğimiz hılâlde ‘azlimiz zuhûr eyledi” dediği mütevâtir ü meşhûrdur. Müşârun ileyh nefsini muhâfaza ve askerinin ‘adem-i vefâsını mülâhaza ile üç mâh kadar Ruscuk'da temekkün edüp, ifâte-i evkat ve askeri it‘âb ve ta‘yîn ve mânde nâmıyla bâ‘is-i isrâfât olup, halefi dahi tekmîl-i esbâb-ı ihtişâm dâ‘iyesiyle bir müddet berü taraflarda ârâm ü mükâtebât ve mücâvebât ile tazyî‘-i eyyâm eylediği hengâm düşmen-i dîn Bükreş'den hurûc ile cem‘iyyet-gâhlarına vusûl ve Mîr-i mîrân Mehmed Paşa ile Krayova Bânı Bükreş'e duhûl eylediler. Bân-ı mesfûr Krayova ve sâyir mahallerde fevka mâ yutasavver sadâkati mukarrer olup, re‘âyâyı sunûf-i va‘d ü va‘îd ile hasm-ı ‘anîdden tebrîd ve Fenerli takımlarının kulûbü-nü nâr-ı hasedle tevkıd edüp, istıhlâs-ı Bükreş ‘akabinde Eflâk Voyvodalığı'yla taraf-ı Sadr-ı muvakkardan mübeşşir olduğuna binâ‘en, tahliye-i Bükreş haberi vürûdunda mesfûra Voyvodalık tevcîh ve himâyet-i re‘âyâ ve celb-i havâtır-ı zu‘afâ husûsları tarafına mü’ekked tenbîh olundu. Bükreş'den firâr ve Yaş cânibine ılgar eden ‘anede-i müş-rikîn Fokşan derûnundan cereyân eden Nehr-i Seret'den güzerân olacağlarını Boğdan Ser‘askeri Vezîr ‘Abdî Paşa tahkik ü îkan etmekle, külliyyetlü asker ile yetişüp, nehri mürûr eden küffârın ba‘zısını tu‘me-i şemşîr ve ba‘zısını esîr eyleyüp, bâkısi Yaş tarafına firâr ve istıhlâs-ı </span><span class="font14" style="font-weight:bold;">[M2 81] </span><span class="font14">nefs-i bed-kâr eylediler.</span></p>
<h2><a name="bookmark821"></a><span class="font14" style="font-weight:bold;"><a name="bookmark4490"></a>Vürûd-i hazîne ve hatt-ı hümâyûn</span></h2>
<p><a name="bookmark4491"></a><span class="font14"><a name="bookmark4492"></a>Ordu-yi hümâyûn hazînesine bundan akdem firistâde kılınan hazîne mevâcib ve sâyir metâlibe sarf olunup, akçaya mess-i ihtiyâç ma‘rûz-i bâr-gâh-ı sâhib-i taht ü tâc kılınmışidi. Bu defa dahi dört bin kîseye karîb meblağ, Hazîne-i hümâyûn'dan ifrâz ve Ordu-yi zafer-bûy hazînesine irsâl ile gürûh-i müstevfiyân, âzâde-i muzâyaka vü iş-mi‘zâz kılındı. Gazâ vü cihâda hass ü igrâ zımnında taraf-ı Cihânbânî'den teşrîfât-ı se-niyyeye mashûb bir kıt‘a hatt-ı belîğu'l-üslûb şeref-rîz-i vürûd olup, fermân<a name="footnote1728"></a><sup><a href="#bookmark4493">1728</a></sup><sup></sup> ‘alâ rü‘ûsi'l-eşhâd kırâ‘et ve teşrîfât-ı hümâyûn ile Sadr-ı vâlâ-menkabet hâyiz-i rehîne-i envâ‘-ı meserret oldu.</span></p>
<p><span class="font14" style="font-weight:bold;">İhtirâk-ı donanma<a name="footnote1729"></a><sup><a href="#bookmark4494">1729</a></sup></span><span class="font4"><sup></sup> </span><span class="font14" style="font-weight:bold;">ve „azl-i Kapudân-ı deryâ</span></p>
<p><span class="font14">Bâlâda tafsîl ü beyân olunduğu vech üzere a‘dây-ı dînin sefâyini Bahr-i sefîd'de geşt ü güzâr ve cezâyir ve sevâhil-i İslâmiyye'ye îsâl-i hasâr eylediği tevâtür-yâb-ı iş-tihâr olduğuna binâ‘en, def‘-i mekîdet-i düşmen kasdıyla yirmi kıt‘adan mütecâviz sefâyinin levâzımâtı tîz elden tanzîm ve Kupudân-ı deryâ olan Hüsâmeddîn Paşa ma‘iyyetine verilüp, muhâfaza-i etrâf husûsu tarafına gereği gibi tefhîm olunmuşidi. Müşârun ileyh bir vakt-i nahs-ı müstemirrede Âsitâne'den hareket ve Gelibolu'da ikmâli levâzım-ı cidâl sûretinde meks ü ikâmetden sonra birkaç kıt‘a sefîne ile Mora taraflarına ‘azîmet ve sefâyin-i bâkıyeyi dahi iktizâ eden mahallerin muhâfazasına ta‘yîn ile hazm ü ihtiyâta ri‘âyet etmişidi. Hubûb eden hevâ hılâf-ı matlûb olduğundan, harekete mecâl muhâl olup, bir müddetden sonra bâd-ı muvâfık-vezân ve süfün-i bâkıye mahall-i maksûda cereyân edüp, Kapudân Paşa dahi Mora sularına vâsıl ve sefâyin-i a‘dâ ile mütekâbil olup, fi'l-hâl iş‘âl-i nâ’ire-i<a name="footnote1730"></a><sup><a href="#bookmark4495">1730</a></sup><sup></sup> ceng ü kıtâl ve der-‘akab Anabolu Limanı'na duhûl ile bu tarafa ifâde-i hâl etmişidi. Müşârun ileyhin düşmen gemilerinden tenahhî<a name="footnote1731"></a><sup><a href="#bookmark4496">1731</a></sup><sup></sup> ve limana duhûlü, mûcib-i cesâret-i a‘dâ ve limana vügûl<a name="footnote1732"></a><sup><a href="#bookmark4497">1732</a></sup><sup></sup> ü iktihâmlarına ‘illet-i akvâ olup, ne hâl ise mukâbele ve hîn-i mukâtelede hasmın üç anbarlı bir sefînesi sademât-ı top râ‘dâ-şûbdan mütezelzil ve eczâsı mütehalhil olmağla, der-‘akab garîk-i girdâb-ı fenâ ve ahşamdan sonra zikr olunan düşmen sefineleri ârâm edemeyüp, </span><span class="font14" style="font-weight:bold;">[M2 82] </span><span class="font14">deryâ-yı vesî‘u'l-ercânın bir semtine sükkân-ı haybeti irhâ eylediler. A‘dânın gaybeti sebebiyle Kapudân Paşa Anabolu Limanı'ndan bâd-bân-ı ‘azîmete küşâd verüp, Benefşe Buru-nu'na doğru ‘azîmet eyledikde, düşmen ile tekrar âgâz-ı ceng ü vegâ ve ‘adem-i müsâ‘ade-i rûzgâr ile gerü kalan sefinelere Sakız Limanı'nda iltika ve tekmîl-i levâzım ile bi'l-ittifâk limandan çıkup, kasd-ı a‘dâ etmişleridi. Düşmen Sakız Cezîresi verâsın-dan nümâyân ve Donanma-yı hümâyûn'a îrâs-ı ziyân edeceği Kapudân Paşa'ya beyân olundukda, Koyun Adaları etrâfında<a name="footnote1733"></a><sup><a href="#bookmark4498">1733</a></sup><sup></sup> mühimmât-ı cengi âmâde ve revzene-i ‘azîmeti sûy-i a‘dâya küşâde eylediklerinde, nâ-gâh a‘dâ gemileri be-dîdâr olup, nâr-ı pür-şirâr-ı kıtâl merreten ba‘de uhrâ iltihâb ve lehîb-i mehîb-i cidâl işti‘âl bulduğu hılâlde, </span><span class="font14" style="font-weight:bold;">“Ner-re” </span><span class="font14">deyü kaf-ı mesâff olan Cezâyirli Hasan Bey -ki, o esnâda Kapudâne-i hümâyûn'a râkib idi- düşmen-i dînin kapudânesine mukârenet ve iki tarafdan cenge mübâşeret olunup, a‘dâda mecâl-i mukabele ve ihtimâl-i mukâtele ber-taraf ve sefîneleri zabt-kerde-i İslâm olacağını cezm ile mübtelây-ı endûh u esef olmalarıyla, râkib oldukları sefineyi ihrâk ve bi-kazâ‘illâhi Te‘âlâ sefîne-i mezkûre Kapudâne-i hümâyûna iltisâk edüp, if-tirâk mümkin olmadığından, ikisi birden sûzân ve Cezâyirli Hasan Bey hezâr-mihnetle tahlîs-i cân eyledi. Bundan sonra Donanmay-ı hümâyûn Çeşme Limanı'na duhûl ve a‘dâ dahi o mahalle vüsûl ve tekrar cenge ibtidâr ve kavâri‘-i top ile rûy-i deryâyı müvâzî-yi kûre-i nâr eylediler. Derya muhârebesinde a‘dâ yelken üzerinde iken limana tehassun mûcib-i muhâtara ve mühlike iken, Kapudan Paşa'nın limana duhûlü, zevâhir-i hâle nazaran kazâyı da‘vet kabîlinden olup, şöyle ki def‘-i sâyil sûretinde müşârun ileyh muhârebeye meşgul iken a‘dâ neft ve sâyir eczây-ı nâriye ile memlû birkaç kayık iş‘âl ve donanmaya îsâl eyleyüp, yek-diğere mücâveret ile i‘ânet kasdında olan sefâyinin cümlesi mâh-ı mezbûrun on dördüncü cum‘a ertesi gicesi<a name="footnote1734"></a><sup><a href="#bookmark4499">1734</a></sup><sup></sup> muhterik ve derûnunda olan asâkir bilâ-muhârebe İzmir ve sâyir sevâhile müteferrik ve Kapudân Paşa ve Cezâyirli Hasan Bey zahm-dâr </span><span class="font14" style="font-weight:bold;">[M2 83] </span><span class="font14">ve Patrona Kapudanı ‘Ali Kapudan ile diğer bir nefer kapudan, şinâver-i deryây-ı mağfiret-i hazret-i Âferîd-kâr oldular. O havâlî askerden hâlî kaldığına binâ‘en, düşmen İzmir Körfezi'ne duhûl etmek ve rûy-i deryâda bulacağı sefîneyi gasb eylemek vâridât-ı hâtırdan olmağla, İzmir'den beş kıt‘a tüccâr sefînesi iştirâ olunup, İzmir'e on iki mîl bu‘du olan Sancak-burnu sugruna batırdulup, kal‘a-i mezkûreye mehmâ-emken metânet verildiğinden başka, mukaddemâ i‘ânet içün techîz olunan karaveleler dahi bulundukları mahallerde tevkif olunmak içün Seddü'l-bahr muhâfızı olan Sadr-ı sâbık ‘Ali Paşa'ya mahsûs emr-i ‘âlî ısdâr ve sevâhilde ve deryâda bulunan tüccâra dahi bu keyfiyyet ihtâr olunup, tufân-ı muhârebe sükûn buluncaya dek oldukları mahallerde ikamet ve ‘adem-i hareketleri te‘kîd ve kılâ‘ u suğûr mustahfızla-rına teyakkuz üzere bulunmaları emrinde teşdîd olundu. Etrâf ü eknâfın insidâdı ma‘lûm-i cumû‘-i e‘âdî olduğuna binâ‘en, îsâl-i zarardan nevmîd ve sefînelerini Koyun Adası etrâfında ta‘mîr ‘akabinde nâ-bedîd oldular. Bu kazıyye-yi ‘ibret-nümûn kâffe-i Müslimîn'i mahzûn ve bâ-husûs Şehriyâr-ı gayret-şi‘âr hazretlerini mübtelây-ı kalak ve ihtilâc-ı derûn eyleyüp, ahz-ı sâr-ı İslâm ve te‘yîd-i şerî‘at-ı Fahr-i enâm zımnında dergâh-ı Hâlık-ı bî-enbâza ref‘-i eküff-i niyâz eylediler. Kapudan Paşa'nın bu hâlet-i <a name="bookmark4500"></a>müdhişe, taksîrâtına mahmûl ve fi'l-hâl ma‘zûl olup, ümerâ-i deryâdan Ca‘fer Bey'e Mîr-i mîrânlık ihsân ve deryaya Kapudan nasbıyla kâm-rân kılınup, mersây-ı tersânede mevcûd altı kıt‘a sefîne techîz ü tertîb ve ‘ale'l-‘acele ma‘iyyetine tesrîb olunduğundan başka, Ülgün ve Bar taraflarından dahi otuz kıt‘a kadar sefâyin tanzîm ve Ak-deniz muhâfazasına ta‘yîn ile sadd-i gezend-i hasm le‘îm kılınmak üzere iktizâ eden mebâliği mübâşirine teslîm ve lâzım gelen evâmiri Iskenderiyye Mutasarrıfı'na hitâben terkim olundu.</span></p>
<h2><a name="bookmark823"></a><span class="font14" style="font-weight:bold;"><a name="bookmark4501"></a>Lâhika</span></h2>
<p><a name="bookmark4502"></a><span class="font14">‘An-asl fevz ü zafer ve mecârî-yi umûr-i beşer bâz-beste-i ahkâm-ı kader olup, hâyız-ı gımâr-ı umûr-i ‘izâm olanlara isnâd-ı kusûr, hayyiz-i insâfdan dûrdur. Ni‘am-perverde-i düvel olanların ekserîsi umûr-i devletlerini ber vefk-i merâm temşiyete kıyâm ile tahsîl-i </span><span class="font14" style="font-weight:bold;">[M2 84] </span><span class="font14">nîk-nâm kaydında oldukları ekser-i ahyân nümâyân iken, merâtib-i sâmiye-i devlete nâyil olanlar min tarîki'l-ûlâ bu mesleğe iktifâ ile zemânla-rında sebeb-i şeyn ü ‘âr ve bâ‘is-i sukût-i i‘tibâr olacak mekkâre umûrdan ictinâb ede-geldikleri, mücerribân-ı ahvâl-i rüzgâra be-dîdârdır. &nbsp;&nbsp;&nbsp;&nbsp;&nbsp;■ .</span></p>
<h2><a name="bookmark824"></a><span class="font14" style="font-weight:bold;"><a name="bookmark4503"></a>Hareket-i Hân be-kasd-ı teshîr-i Boğdan</span></h2>
<p><span class="font14">Müşârun ileyh Babadağı Meştâsı'nda Sadrıa‘zam ve Serdâr-ı ekrem ile mülâkat ve sefere dâyir miyânelerinde sebk-ı müzâkerât ‘akabinde, Bucak cânibine tahrîk-i tâziyâne-i ‘azîmet ve ma‘iyyetlerinde olan asâkirin levâzım-ı harbiyyesini rü‘yet ile muharremu'l-harâmın dördüncü günü<a name="footnote1735"></a><sup><a href="#bookmark4504">1735</a></sup><sup></sup> Kişnev Kasabası'na nasb-ı hayme-i ikamet etmi-şidi. Tatar tâ’ifesi top ve tüfenge tâb-âver olamayup, o makûle âlât-ı nâriye ile i’tilâf eden Devlet-i ‘aliyye askerinden mikdâr-ı vâfî cem‘iyyetine muzâf olmak keyfiyyetini mukaddemâ Hân-ı ‘âlişân metâlib-i sâyiresine irdâf etdiğinden, Ismâ‘îl Muhâfızı Vezîr Abaza Mehmed Paşa ve Mîr-i mîrân'dan Çorum Sancağı Mutasarrıfı Seyyid Hasan Paşa ve Kapucu-başı Dağıstânî ‘Ali Ağa ma‘iyyet-i müşârun ileyhe me‘mûr oldukça sevâd-ı cem‘iyyetleri mevfûr ve bu debdebe ile kasaba-ı mezkûreden sevk-i sutûr etmişler idi. Yaş Kasabası'nda ihtişâd eden Rusyalu'ya baş olan gebr-i zenîm ehl-i Islâm'ın ceyş-i ‘azîm ile her tarafdan hareketlerini ve Boğdan memleketini zabt niyyetinde olduklarını tashîh ile müteferrik olan askerini cem‘ u tetmîm ve o etrafı gereği gibi sedd ü tahkîm edüp, Nehr-i Prut'un kesreti ve cereyânında olan kemâl-i şiddeti, mürûr-i askere hâyil ve cisr binâsına ihtiyâc mess eylediğini mutazammın Hân ve sâyir ru‘esânın Serdâr-ı ekrem tarafına ‘arîzaları vâsıl olup, cisr inşâsına niyyet olunduğunu dahi küffâr istihbâr eylediklerine binâ‘en, me‘âbir ü mesâliki top vaz‘ıyla tarsîn ve tabya ve sâyir istihkâmât ile tahsîn eyledikleri serân-ı askere nümâyân oldukda, piyâdenin kılleti ve inşây-ı cisrin su‘ûbeti karşu tarafa mürûr kasdını fesh edüp, Hân-tepesi'nde ictimâ‘ eden a‘dâ üzerine teveccüh vecîh görülüp, bu niyyet ile cânib-i mezkûre ‘azîmet olunmuşidi. Düşmen ta<a name="bookmark4505"></a>buruna istihkâm ve her cânibden hey‘et-i ictimâ‘iyyesine nizâm verdiğinden, asker-i İslâm gâh tekaddüm ve gâh te’ahhur ile </span><span class="font14" style="font-weight:bold;">[M2 85] </span><span class="font14">cenge kıyâm ve çerha sûretinde bir iki defa i‘mâl-i seyf ü hüsâm etdiler ise dahi necah-i merâm kesret-i piyâdeye mevkuf olduğunu birkaç def‘a Serdâr-ı ekrem hazretlerine tahrîr u i‘lâm etmeleriyle, binâ‘en ‘alâ zâlik Ordu-yi hümâyûn'a vürûd eden asâkir pey-der-pey Tuna'dan imrâr ve Hân ma‘iyyetine tesyâr olunduğundan fazla Rumeli Vâlîsi ve Boğdan Ser‘askeri olan Vezîr ‘Abdî Paşa dahi Rumeli Eyâleti ve sâyir tavâyif-i askeriyle ol cânibe me’mûr ve iltikây-ı ferîkayn ile deşt ü sahrâ mânend-i deryâ mütemevvic olduğu bu ‘Abd-i ahkara manzûr olmuşidi. Zümre-i muvahhidîn kangi geçide gelüp, cisr inşâsını tasavvur eylediler ise düşmen müsâbakat ve karşu karşuya top cengiyle it‘âb-ı askerîye mübâderet etdiklerin-den gayri Falcı nâm geçidden leylen düşmen mürûr ve Hân ordusuna bilâ-infısâl top atup, tarfatu'l-‘aynda Tatar kavmini firâra mecbûr ve mâdde-i firâr sâyir askere sirâyet ve bâr ü büngâhı terk ile mu‘âvedet eylediler. Bu vak‘a-i garîbeden sonra nâ-çâr Hân tarafından isti‘âne vü istimdâd ve küffârın kesreti hasebiyle bi'n-nefs Serdâr-ı ekrem hazretlerinin kudûmü îrâd olundu.</span></p>
<h2><a name="bookmark825"></a><span class="font14" style="font-weight:bold;"><a name="bookmark4506"></a>Vukû„-i meşveret ve me„mûriyyet-i Ağay-ı Yeniçeriyân</span></h2>
<p><span class="font14">Hân ve sâyir ru’esânın otuz günden berü mukâbele-i düşmende muhârebeleri kabûl-i imtidâd ve düşmenin cem‘iyyeti me‘mûlden müzdâd olup, mukâbeleye kesb-i isti‘dâd içün Serdâr-ı ekrem hazretlerinin Ordu-yi hümâyûn ile Tuna'nın karşu tarafına mürûrunu maslahat-ı vakt îcâb eylediğini hâvî irsâl olunan tahrîrât, ‘akd olunan meclis-i meşveretde kırâ’et olunup, Tuna'nın bu sâl-i ‘ibret-iştimâlde sinîn-i mâzıyeden ziyâde cûş u tuğyânı olup, cisr binâsı bi't-tab‘ memnû‘ ve Ordu-yi hümâyûn'un sâyir cihetle karşu tarafa imrârında mühlike vü hatar emr-i maktû‘ olmağla, sebükbârca Serdâr-ı ekrem hazretlerinin ‘azîmetini erbâb-ı istişâre istisvâb ve müşârun ileyh hazretleri dahi bi'z-zarûre mümâşât ile ketm-i ıztırâb eylediği hâlde, Yeniçeri Ağası bulunan Kapukıran Mehmed Paşa Vidin Vâlîsi iken, Krayova'da bulunan perâkende Moskovlu ve met-bû‘ları olan re‘âyânın istîsâline ta‘yîn etdiği </span><span class="font14" style="font-weight:bold;">[M2 86] </span><span class="font14">askerden ba‘zan sûret-i galebe müşâhedesini düşmenin za‘fına ve kendinün kuvet-i tâli‘ine haml edüp, neyl-i zafer ile karşuya güzer etmek içün birkaç def‘a Serdâr-ı ‘âlî-câh tarafından ruhsat-hâh olmuşidi. Serdâr-ı ekrem hazretlerinin sûret-i ma‘lûme ile karşu tarafa meyl-i mürûrunu Ağa Paşa meclis-i meşveretde hiss eyledikde, hemân cevâba âgâz ve: “Bizler Devlet-i ‘aliyye'nin râtıbe-hârı ve bu eyyâm içün i‘dâd olunmuş ‘ibâd-ı sadâkat-kârı olup, mâl ü cânımız ugur-i Pâdişâhî'ye fedâ ve cümlemiz nisâr-ı râh-ı gazâ olmak sa‘âdetini ihrâza dest-i ber-endâz-ı dergâh-ı<a name="footnote1736"></a><sup><a href="#bookmark4507">1736</a></sup><sup></sup> Hâlık-ı bî-enbâz<a name="footnote1737"></a><sup><a href="#bookmark4508">1737</a></sup><sup></sup> olduğumuz zâhir u rûşenâ olmağla, hemân cenâb-ı devletiniz kutub-vâr merkezinizde ber karâr ve askere zahîre vü mühimmât îsâline ibtidâr buyurun, bu kulları ocağlu ile karşuya ‘ubûr ve üç mahalden sâyir me’mûrlar ile bâ-fazl-ı Hak a‘dâyı makhûr ederiz” kelâmıyla derîçe-bâz-ı niyâz olduk-da, müşârun ileyhin bilâ-taleb karşuya geçmek irâde-i kâtı‘ası hâzır bi'l-meclis olanlara hûş gelüp, hemân fâtiha-hân ve tekmîl-i esbâb ‘azimetine berçîde-dâmân oldular. Bu niyyet ile Açıklar ihzâr ve rebî‘ulevvel evâyilinde<a name="footnote1738"></a><sup><a href="#bookmark4509">1738</a></sup><sup></sup> ba‘zı müte‘ayyinân-ı devlet mübâşi-riyyetleriyle Yeniçeri Ordusu ve Ağa Paşa karşu tarafa imrâr olunup, Kartal Sahrâsı madrib-i hıyâm-ı asker ve belki hem-reng-i deryâ-yı ahdar oldu. Boğdan Ser‘askeri Vezîr ‘Abdî Paşa asker-i bî-şümâr ile Nehr-i Seret'den güzâr ve istıhlâs-ı Yaş endîşe vü telâşıyla Fokşan üzerinden ‘azîmet edeceğini eşrâr-ı küffâr istihbâr eylediklerine binâ’en, mukabele kasdıyla Yaş'dan vâfir kâfir çıkup, kemîn-gâhda ihtifâ ve berü taraf-da olan kefere dahi Hân ordusuna nazaran ekall-i kalîl olup, anlar dahi karagol tavrında ba‘zan îkad-ı zinâd-ı harb ü vega eyledikleri hâlde, Rusya askeri Merşalı Romançof on altı bin mürettep piyâde ile hareket eylediğini ahz olunan deliller ifâde vü tebyîn ve Hân ordusunda olanları tevhîş ü tevhîn edüp, cümlesi: — </span><span class="font14" style="font-style:italic;">El-firâru mimmâ lâ yutâku min süne-m'-mürselîn”<a name="footnote1739"></a><sup><a href="#bookmark4510">1739</a></sup></span><span class="font14"><sup></sup> kavliyle ‘âmil ve sâyir asker dahi nehr-i sâyil gibi Falcı nâm menzile vâsıl ve meteris hafrıyla müştağil olduklarını ve ‘Abdî Paşa'nın bu cem‘iyyete in-zımâmını o tarafda bulunan ehl-i tedbîr </span><span class="font14" style="font-weight:bold;">[M2 87] </span><span class="font14">kat‘an Serdâr-ı ekrem'e tahrîr ve mag-latayı tevfîr eylediler. Müşarun ileyh top ve mühimmât ve asâkir-i kesîre ile Yaş is-tihlâsına me‘mûr ve a‘dâya sedd-i râh-ı ‘ubûr iken Hân'ın ilhâhına ‘adem-i tehammül ile Silahdâr Ağası Çerkes Bey'i bu husûsa ordudan ta‘yîn ve Nehr-i Prut'u berü geçüp, Hân ordusuna iltihâkını tavsiye vü telkin eylediler. Müşârun ileyh dahi imtisâl-i emr-i kazâ cereyân ve nehr-i mezkûru ‘ubûr ile Hân ordusuna karîb mahalde ittihâz-ı mekân eylediğine, vesâtat-i cevâsîs ile Merşal vâkıf ve hatar-ı ta‘kibden emîn ve gayr-i hâyif olarak köprüsünü nasb ü inşâ ve berü tarafa geçüp, ‘Abdî Paşa ile mutârada üzere olan küffâra iltika ve çerha şeklinde askerine ruhsat i‘tâ edüp, on gün kadar bu hâl müstemir ve cünd-i îslâm kelle ve dil ahzıyla müstebşir olmuşlar iken, düşmen-i mekkâr Yeniçeri Ocağı'nın berü tarafa geçdiğinden haberdâr olup, iki orduyu bir yere getürmek mahzûrunu def‘ içün mâh-ı mezbûrun yirmi beşinci çeharşenbih gicesi sülüs-i âhîrede<a name="footnote1740"></a><sup><a href="#bookmark4511">1740</a></sup><sup> </sup>yerinden hareket ve karagola ta‘yîn olunan Aydoslu Mehmed Hasekî ve sâyirleri ancak<a name="footnote1741"></a><sup><a href="#bookmark4512">1741</a></sup><sup> </sup>bir iki sâ‘at kadar hâb-ı nûşînu musâberet ile orduya yarım sâ‘at mahalde beytûtet etmiş bulunduklarından, küffâr ayaklarıyla merkumları bîdâr ve ser-rişte vermemek içün sebîllerini tahliye ve kasd-ı bedlerin tahbiye eyleyerek meterislere tekarrub ve fi'l-hâl ateş-i top u tüfeng telehhüb edüp, ser-nihâde-i bâlîn-i gaflet olanlar bu tarrâka-i nâ-geh-zuhûrdan yakazân ve cümlesi serâsime vü hayrân olup, ibtidâ Arnabûd tâyifesi meteris-lerden firâr ve sâyir asker dahi bunlara kafâdâr olup, terk-i mühimmât ü hıyâm ve bilâ-<a name="bookmark4513"></a>muhârebe ‘avdet ile firâr ‘ani'z-zahf kebîresini iltizâm eylediler. Ağa Paşa birkaç gün Kartal'da ikâmetden sonra Gölbaşı nâm mahalle nüzûl ve ferdâsı Hân ordusuna vüsûl kasdında iken, askerin bir mikdârı münhezimen ordusuna geldiğini müşâhede ile Hân ve ‘Abdî Paşa ordularının perîşanlığını idrâk ve ol dahi ric‘at-ı kahkarî ile Kartal'ın bir tarafına gelüp, bilâ-sebeb müşârun ileyhimâya hem-dest-i iştirâk oldu. Keyfiyyet-i mezkûreye Serdâr-ı ekrem hazretleri muttali‘ </span><span class="font14" style="font-weight:bold;">[M2 88] </span><span class="font14">olup</span><span class="font14" style="font-weight:bold;">, </span><span class="font14">vukû‘ bulan ahvâli hükm-i kazâ vü kadere nisbetle Hân ve ‘Abdî Paşa ve Abaza Paşa ve sâyire fermânlar irsâl ve i‘tây-ı tesliyetle cümlesini mutma‘innü'l-bâl eylediğinden başka hıyâm ve sâyir levâzım-larını müceddeden tertîb ve ber-vech-i isti‘câl taraflarına tesrîb ve Kartal ve gayri ma-hallerde<a name="footnote1742"></a><sup><a href="#bookmark4514">1742</a></sup><sup></sup> perîşân olan asker dahi Ağa Paşa ordusuna ircâ‘ u tergîb ve istimâlet-nâmeler ile tatyîb olundu.</span></p>
<h2><a name="bookmark826"></a><span class="font14" style="font-weight:bold;"><a name="bookmark4515"></a>Teznîb</span></h2>
<p><span class="font14">Ba‘zı kimseler bu hezîmeti askerin gafletine ve ‘Abdî Paşa henüz zedelenmeyüp, ol dahi hem-reng olmak içün Hân ve Abaza Paşa'nın vakt-i mesâfda desîse ve ‘adem-i sebâtlarına haml eylemiş, cenâb-ı Hak bizi mü’min ve muvahhid halk edüp, şerâ’it ü mûcibât-ı İslâmiyye'yi icrâ ile i‘lâ-i kelimesi zımnında gazâ vü cihâdı üzerimize farz ve fezâyilini nusûs-i Furkaniyye ile beyân buyurup, guzât<a name="footnote1743"></a><sup><a href="#bookmark4516">1743</a></sup><sup></sup> ü şühedânın merâtib-i ‘uzmâ ve mesûbât-ı evfâsını dahi âyât-ı beyyinâtında zikr edüp, emrine itâ‘at ve nehy eylediği muharremâtdan mücânebet etmeyenlere fevz ü nusrat te‘alluk kudretden ba‘îd görülür. Bu sefer-i pür-‘iberde ictimâ‘ eden askerî tâyifesi hılâf-ı şer‘-i enver irtikâb-ı münker ve menhiyyâta iktihâm ile yollarda fukarâ vü zu‘afâyı pâ-zede-i cevr ü zarar etdiklerinden gayri, uli'l-emre ‘adem-i itâ‘at ile hod-pesendâne seyr u hareketleri iktirâf-ı envâ‘-ı ma‘siyyet kabîlinden olduğuna binâ‘en, taraf-ı kahhâr-ı müntakımden haklarında bu vechile mücâzât ve taslît-i kefere ile icrây-ı hükm-i mu‘âkebât kılındı. </span><span class="font14" style="font-style:italic;">“İn tensurû'llâhe yensurküm ”</span><span class="font10" style="font-style:italic;">3</span><span class="font14"> âyet-i şerîfesi, —</span><span class="font14" style="font-style:italic;">İn tensurû dînehû ve Resûlehü yensurküm ‘alâ aduvvi-küm</span><span class="font14">”</span><span class="font10">4 </span><span class="font14">‘ibâresiyle tefsîr olunup, nusrat ne makule fi‘le bâz-beste olduğu erbâbına ma‘lûmdur. İşte emrin hakîkatı budur ancak, erbâb-ı zevâhire göre düşmen askeri mü-ceddeden ihtirâ‘ olunan kanûn-i muhârebe ve üslûb-i mudârabe üzere müretteb, ve zâbitlerine inkıyâd ü itâ‘atları mücerreb olup, sanâyi‘-i nâriyyeyi bi-esbâbihâ ta‘lîm ü ta‘allümden bir lahza hâlî olmadıklarından gayri, askerîlerini semt-i tereffühden men‘ ve râhat ü sükûndan red‘ edüp, taburlarında gayri mu‘allim bir şahsa mahal ve hılâl-i <a name="bookmark4517"></a>sufûflarında nâ-be-mahal ednâ fürce vü halel olmadığından imtihân ü ihtibâr olunmamış ve tereffüh ü râhata </span><span class="font14" style="font-weight:bold;">[M2 89] </span><span class="font14">alışmış perîşân ve gayr-i müretteb askere galebeleri fî ek-seri'l-ahyân nümâyân olmakdadır. Lâ cerem, bu bâbda ru‘esâya isnâd-ı cinâyet ü bühtân mahzâ kusûr-i nazardan nâşî da‘vây-ı bî-bürhândır. Be-în cümle Hân ve Abaza Paşa ve sâyir mîrîlü asker müteferrik olmuşiken Vezîr ‘Abdî Paşa ve Adanalı Hasan Paşa kazıy-yeye ‘adem-i vukuf ile üzerlerine gelen düşmen ile bir sâ‘at kadar âgaz-ı kifâh ve i‘mâl-i süyûf ü rimâh eyleyüp, cânib-i muvahhidînde galebe sûretleri be-dîdâr ve a‘dâda sûret-i perîşânî âşikâr olmuşiken, Hân kolunda olup, meterisler gayilesini ber-taraf eden ‘ane-de-i ‘abede-i esnâm, fırka-i mezkûreye imdâd ile bâ‘is-i tefrika-i ehl-i İslâm olduğu hâzır-fi'l-ma‘reke olan muharrir-i Fakır'in re‘ye'l-‘ayn meşhûdu olmuşdur.</span></p>
<h2><a name="bookmark827"></a><span class="font14" style="font-weight:bold;"><a name="bookmark4518"></a>Bakıyye-i ahvâl-i ceng ve ma„zûlî-yi<sub>L</sub>Kethudây-ı Kul</span></h2>
<p><span class="font14">Moskovlu kemâl-i istidrâc ile orduda bulduğu hıyâm ü mühimmât ve sâyir tarâyif-i eşyâyı taht ü târâc etdikden sonra, pes-mânde-i tavâyif-i askerîyi verâdan yetüşüp, nehb ü esîr etmek içün Katana ve Kazak tâyifesine ruhsat verüp, kefere-i mesfûre dahi ta‘kıbe şitâb ve ehl-i İslâm'ı giriftâr-ı ıztırâb eylediklerini, deryây-ı şecâ‘atde neheng ve Rüstem-i destâne deng olan Abaza Paşa Hazînedârı Feyzullah Ağa müşâhede ve ma‘iyyetinde olan levend süvârîleri ile mu‘âvede edüp, ‘akab-gîrân-ı küffârı zor-bâzû-yı celâdet ile târ ü mâr ve vâfirini küşte-i seyf-i bettâr ve zahm-dâr-ı rumh-i hattâr edüp, bu ‘azîmet-i pür-heybet<a name="footnote1744"></a><sup><a href="#bookmark4519">1744</a></sup><sup></sup> sebebi ile verâda kalan piyâdegân vâsıl-ı ser-menzil-i emn ü emân ve düşmen süvârîleri dahi ba‘zı mürtefi‘ mahallerde encâm-ı hâle nigerân oldular. Kul Kethudâsı Süleyman Ağa mühr-i cihangerd gibi seyyâh-ı ‘âlem ve serhadlerde ifnây-ı ‘ömr etmiş bir âdem olduğundan gayri, Hotin muhâsarasında zuhûr eden hıdmeti, bâ‘is-i ‘izz ü rif‘ati olup, Kul Kethudâlığı'nda istihdâm ve zabt-ı haşerât ve kahr-ı neferât husûslarında dahi şiddet-i siyâseti tecribet-güzâr-ı enâm olduğundan, sefere dâyir ba‘zı mevâd mûmâ ileyhden iftikad olunur idi. Ağa Paşa'nın karşuya mürûru hengâmında Kethudây-ı Sadr-ı ‘âlî olan es-Seyyid İbrâhîm Efendi Ağa-yı mûmâ ileyhi sırran hayme-sine ihzâr ve Ağa Paşa'nın ‘ale'l-‘umûm Yeniçeri Ocağlusu'yla karşuya mürûrunun hüsn ü kubhunu </span><span class="font14" style="font-weight:bold;">[M2 90] </span><span class="font14">istifsâr eyledikde, Ağa-yı mûmâ ileyh cevaba âgaz ve: “Nehr-i Tu-na'nın tuğyânı hasebiyle inşâ olunan cisrin fâyidesi olmadığını beyân ve emr bi'l-‘aks olursa mevcûd olan Açıklar imrâr-ı askere vefâ etmeyüp, nüfûs-i kesîre itlâfı hâtıra tebârdür etmekle, def‘-i hatar-ı vârideyi sarfdan sonra muntazır-i hükm-i kader olmak kâr-ı erbâb-ı nazar olup, bu sûretde Kartal'da fî bâdiyyi'l-emr bir mahallin etrâfı şeranpo ile ihâta ve top ve sâyir âlât-ı ceng ile tahsîn olunmadan ‘askerin öte tarafa geçürülmesi gayet muhâtaradır” deyü per-gâr-ı fikr-i dûr-endîşini idâre etmişidi. Mûmâ ileyhin tedbîri, tavr-ı maslahata muvâfık ve şart-ı ihtiyâta mutâbık iken, — </span><span class="font14" style="font-style:italic;">el-muhlisûn alâ hata-rin „azîm</span><span class="font14">”<a name="footnote1745"></a><sup><a href="#bookmark4520">1745</a></sup><sup></sup> mefhûmu üzere sevk eylediği emr-i hayr hakkında müsteclib-i gezend ü dayr olup, Ocağlu ‘umûmen karşu geçüp, bu dahi mürûra tehyyü’ göstermiş iken ‘azl olunup, Edirne Ağalığı ‘unvânıyla Ordu-yi hümâyûn'dan ib‘âd ü tenzîh ve kemâl-i hüzn ü endûh ile me’mûr olduğu semte viche-i ‘azîmeti tevcîh eyledi. — </span><span class="font14" style="font-style:italic;">Ve kem sehmin tusîbü zerye'l-merâmî<a name="footnote1746"></a><sup><a href="#bookmark4521">1746</a></sup><sup></sup></span><span class="font14"> mefhûmunca Ağa-yı mûmâ ileyhin bu bâbda re‘yi sâyib ve sevk etdiği hısn-ı menî‘in ittihâzı emr-i vâcib olup, kavliyle ‘adem-i ‘amelin seyyi‘esi çok geçmeden ser-zede-i zuhûr ve hadden bîrûn ve kıyâsdan efzûn nüfûs ü çâr-pâ güm-kerde vü telef olduğu, erbâb-ı vukufa manzûr oldu. Kartal'da şeranpo ile bir mahall-i münâsib muhât ve top ve sâyir âlât-ı ceng ta‘biyesiyle ri‘âyet-i şart-ı ihtiyât kılınsa idi, asker-i İslâm ‘avdetde mütehassın ve İsakçı'dan Açıklar ile imdâd irsâli dahi mümkin olup, tedârük-i hâciz ü hâyil ile def'-i sâyil ve hasma mukabil olmak sûretleri hâsıl olduğundan başka maslahat-ı harbin gayeti dahi mechûl olup, </span><span class="font14" style="font-weight:bold;">[mısra]„:</span></p>
<p><a name="bookmark4522"></a><span class="font14">Ve ‘inde bulûgi'l-keddi saffû'l-meşârib<a name="footnote1747"></a><sup><a href="#bookmark4523">1747</a></sup><sup> </sup>mü‘eddâsınca şâyed nusrat u fevze dahi nâyil olurlar idi. —</span><span class="font14" style="font-style:italic;">İzâ-lem tekün fî menzili'l-mer’i hurretün tüdebbiruhü dâ‘at mesâliha dârihi</span><span class="font14">”</span><span class="font10">3</span><span class="font14">.</span></p>
<h2><a name="bookmark828"></a><span class="font14" style="font-weight:bold;"><a name="bookmark4524"></a>Mürûr-i Sadrıa„zam</span></h2>
<p><span class="font14">Sevâlif-i ezmândan ziyâde Nehr-i Tuna'nın tuğyânı ve inşây-ı cisrin ‘adem-i imkânı ve Açıklar ile Serdâr-ı ekrem'in Kartal cânibine ‘ubûru her ne kadar müstelzim-i muhâtara olduğu Sadr-ı müşârun ileyhin ma‘lûmu olduysa dahi Hân ve sâyir vüzerâ ve Ağa-paşa'nın pey-der-pey vürûd eden tahrîrâtlarında eğerçi </span><span class="font14" style="font-weight:bold;">[M2 91] </span><span class="font14">perâkende olan askerî tâyifesi cem‘ olunup, meterisler hafrıyla harbe isti‘dâd verildi. Ancak askerin mizâcında olan fesâd, cengi görmeyen ecnâda sirâyet etmeden Serdâr-ı ekrem hazretlerinin İsakçı tarafına vücûb-i ‘ubûrunu îrâd etmeleriyle, bu husûs içün meclis-i meşveret ‘akd olunup, bundan sonra karşu tarafa murûrdan istinkâf, bâ‘is-i fütûr-i erbâb-ı mesâf olacağını işrâb ile ehl-i şûrâ Serdâr-ı ekrem hazretlerinin mürûrunu istisvâb eylediler. Bu haber ile Sipâhîler Ağası Hatîb-zâde Kartal tarafına irsâl ve kudûm-i Serdâr-ı ekremî sebebi ile sunûf-i askerî mutayyebü'l-bâl kılınup, Ordu-yi hümâyûn'un hey‘et-i asliyyesi üzere İsakçı'da terki evlâ ve vuku‘ bulan rü‘yet ü îfâ ve ‘ale't-te‘âkub zahîre ve gerüden gelen askeri karşuya geçürmek mesâlihiyle Nişancı ‘Abdullah Efendi Kayim-makam</span></p>
<p><span class="font11" style="font-variant:small-caps;">^-^p</span><span class="font11"> jk^ </span><span class="font11" style="font-variant:small-caps;">^1p</span><span class="font11"> y^^l^^J/j c^^l^^Jı Jl dj*j ^^1^&quot;cyht*Jj cj^LuJi j} </span><span class="font11" style="font-variant:small-caps;">^lj</span><span class="font11"> ^^is”t'A^-j yu_lJı Ji .yA ^^1^&quot;A^</span></p>
<p><span class="font12">hadisin son kısmından alınmış bir bölümdür, (bk. Beyhakî, </span><span class="font12" style="font-style:italic;">Şu‘abu'l-îmân</span><span class="font12">, 9/181).</span></p>
<p><a name="bookmark4525"></a><span class="font14">nasb ve bir mikdâr meblağ dahi yedine i‘tâ olunduğundan gayri ‘ilm ü feyz-tev‘em Resûl-i Ekrem sallallâhü Teâlâ ‘aleyhi ve selemi leyl ü nehâr muhâfazaya ibtidâr eylemeleri husûsu dahi Süvârî Ocağları zâbitânına mü’ekkeden iş‘âr ve şehr-i rebî‘ulâhırın üçüncü günü<a name="footnote1748"></a><sup><a href="#bookmark4526">1748</a></sup><sup></sup> Ordu Kadısı Ni‘metullah Efendi ve Kethudây-ı Sadrıa‘zamî Seyyid Îbrâhîm Efendi ve Şıkk-ı Evvel Defterdârı ‘İsmet İsmâ‘îl Efendi ve Re’îsülküttâb Recâ’î Mehmed Efendi ve Çavuş-başı ‘Arabgirli Îbrâhîm Bey ve Defter Emîni Velî Efendi ve Rûznâmçe-i Evvel Resmî Ahmed Efendi ve Muhâsebe-i Evvel Yesrî Ahmed Efendi ve Tezkire-i Evvel İbrâhîm Efendi ve Tezkire-i Sânî Mustafa Efendi ve Mektûbî el-Hâc ‘Abdurrezzâk Efendi ve Teşrîfâtî Vahdetî Ebûbekir Efendi ve Kethudâ Kâtibi Seyyid Mehmed Hayrî Efendi ve Beylikçi Mustafa Efendi'yi Sadr-ı müşârun ileyh hazretleri istishâb ve otuz bin kadar asker intihâbıyla karşuya geçüp, kudûmüne muntazır olan cumû‘-i müslimîni vâreste-i pîç ü tâb buyurdular. Serdâr-ı ekrem hazretlerinin maksadı Kartal'da ikâmet ve Ağa Paşa ordusuna takviyyet vermek olup, ancak Hân ve Ağa Paşa ve sâyirlerinin müte‘âkib olan tahrîrâtları müşârun ileyh hazretlerinin kendülerine iltihâkından ‘ibâret olup, bu takdîrde fî-mâ ba‘d meks ü tevakkuf </span><span class="font14" style="font-weight:bold;">[M2 92] </span><span class="font14">zâhir-bînân-ı askerîye sebeb-i te’essüf olacağı ma‘lûm-i erbâb-ı tasarruf olduğundan, ilerüye teşrîfleri hass ü tahrîz ve sedd-i ebvâb-ı münâkaşa vü ta‘rîz kılındı. Ertesi cum‘a günü Serdâr-ı ekrem ref‘-i zer-mencûk-i ‘alem ve Ağa Paşa ordusuna karîb mahalle vaz‘-ı kadem buyurup, ferdâsı yevm-i sebt vüzerây-ı ‘izâm ve ricâl-i devlet ‘akd-i encümen-i meşveret ve beş sâ‘at bu‘du olan a‘dâ taburuna mukârebet ile yurd-i mezkûrdan nehzat bâbında safka-zen-i muvâfakat olmalarıyla, vücûh-i asâkir dahi rûz-i mesâfda kalb-i bî-gişş ü sâf ile mukâbele-i a‘dâdan rû-tâb-ı inhirâf olmayacağlarını ‘ahd ü peymân ile te’kîd ve bu ‘azîmetlerin sevgend ü îmân ile teşyîd eylediler. Ertesi isneyn günü Hân askeri a‘dâ süvârîleriyle tarh-ı kur‘a-i kâr-zâr ve yirmi iki nefer küştenîleri bend-i kemend-i üsâr eyledikleri haberi müşârun ileyh tarafından zikr olunan üserâ ile vâsıl-ı Mu‘asker-i hümâyûn ve mûcib-i inşirâh-ı derûn olup, düşmen-i bed-tıynet kıllet-i zehâyir ile gi-riftâr-ı mihnet-i zarûret olduğu, Hân-ı müşârun ileyh tarafından tahrîr ve istıntâk olunan deliller dahi böylece takrîr eylediler. Düşmenin min külli'l-cihât za‘f u muzâyakasını ve imrâr-ı ezmân ile maslahat fevt olacağını merreten ba‘de uhrâ Hân ‘arz u îmâ ve bir ân akdem Sadr-ı ‘âlî-kadr hazretlerinin kudûmünü istid‘â eylediğinden başka, iltikây-ı tarafeyn ile sadây-ı top vâsıl-ı sımâh-ı şehâmeti oldukda, verây-ı düşmenden hücûm ve ordularını âşiyâne-i gurâb ü bûm edeceğini dahi telmîh ve bundan sonra ikâmetin ma‘nâsı olmayup, sıdk-ı ‘azîmetini Serdâr-ı ekrem tasrîh eyledi.</span></p>
<h2><a name="bookmark829"></a><span class="font14" style="font-weight:bold;"><a name="bookmark4527"></a>Hareket-i Serdâr-ı ekrem ve teferruk-i asker</span></h2>
<p><span class="font14">Çünkü düşmen taburuyla muhârebe mütehakkak oldu, Vezîr ‘Abdî Paşa çerhaya ve Abaza Paşa levendât ve mîrî askeriyle sağ kola ve Adanalı Karslı-oğlu Hasan Paşa sol kola ta‘yîn ve her birine onar Şâhî top verilüp, dûş-i gayretleri hıla‘-ı fâhire ile tez-yîn ve sâyir edevât ü mühimmât-ı harbiyye istikmâl ve ferdâsı Gölbaşı yurdundan Serdâr-ı ekrem hazretleri tavâyif-i askeriyle ref‘-i eskal ve Hân Kışlağı'na iki sâ‘at mesâfede vâki‘ düşmen görülecek mahall-i mürtefi‘de </span><span class="font14" style="font-weight:bold;">[M2 93] </span><span class="font14">nasb-ı hıyâm-ı iclâl eyledikleri hâlde, efrâd ü cumû‘ meteris hafrına şurû‘ eylediler. îlerüde olan süvârî gürûhuyla vüzerây-ı ‘izâm münâsib ordu mahallini cüst-cû ile ahşama karîb bir mahall-i gayr-i münâsibde ta‘yîn-i makam etmiş bulunduklarından, meterisin bir mikdâr mahalli hengâm-ı şâma kalup, Kethudây-ı Sadr-ı ‘âlî îbrâhîm Efendi meş‘aller ile mehmâ emken meterisleri perdâhte-i dest-i ihtitâm ve ba‘zı nemek be-harâm Meş‘aleci şöhretiyle müşârun ileyhi mülakkab ü be-nâm eyledi. Karagol hıdmeti o şeb-i bû'l-‘acebde Abaza Paşa'ya sipâriş olunup, Hazînedârı Feyzullah Ağa'yı ince karagol'a ta‘yîn etmişidi. Rusya Feldmerşal ise üzerine gelen asker-i bî-şumârı gündüzden seyr edüp, ez‘âf-ı muzâ‘afı olduğunu mu‘âyene ve Kaplan Girây Hân dahi verâsında zahîreyi kat‘ ve kavm-i Tatar ile hücûma muterassıd olduğunu Ceneral ve zâbitlerine ibâne edüp, mesfûrları bahr-i hayrete ilka ve fî-mâ ba‘d rûy-i selâmet görmeyeceklerini îmâ edüp, cümlesi bu varta-i hevl-nâkden halâsa çâre-cû ve selâmet-i nefisleri tarîkını irâ‘e içün tarafına tekâpû eylediklerinde, askerimizin kılleti mâ‘lûm olmamak içün hemân bu gice ‘ale'l-gafleh<a name="footnote1749"></a><sup><a href="#bookmark4528">1749</a></sup><sup></sup> has-mımız üzerine hücûmdan gayri tedbîr olmayup, gice hâliyle top ve tüfeng ve hevâyî fişekler ile bir maslahat görülür ise tahlîs-i nefs maslahatı kabil olur. Etdiğimiz tertîb fâyide vermez ise cümlemiz helâk ve endâhte-i hâk-i magak oluruz” dedikde, mecmû‘u buraya karâr-dâde ve cenge âmâde oldular. Sâ‘at beşde düşmen-i dîn tertîb etdiği vech üzere yerinden hareket eylediğini ilerüde olan ince karagol müşâhede ve gerüde olanları âgâh etmek içün piştov atup, anlar dahi yedlerinde olan tüfeng ve piştovlarını ifrâğ ile orduya haber firistâde eylediler. Bu peyâm-ı bârid vârid olmazdan mukaddem, orduda sadây-ı hây ü hûy ‘ayyûka resîde olup, meterislerden top atmağa mübâşeret olunduğunu düşmen hiss edüp, asker-i îslâm'ın cenge teheyyü‘ünü zihninde tasvîr ve şeb-hûn maslahatını vakt-i sehere te‘hîr eyledi. Gice ile Ordu-yi hümâyûn'dan top atılması<a name="footnote1750"></a><sup><a href="#bookmark4529">1750</a></sup><sup></sup> zâhir-i hâlde müstekreh görüldüyse </span><span class="font14" style="font-weight:bold;">[M2 94] </span><span class="font14">dahi a‘dâ o tarrâka-i hûş-rübâyı ehl-i îslâm'ın teyakkuz ü intibâhına haml ile ikdâmdan ihtirâz ve olduğu mahalde bî-dem ve âvâz-ı kemîn-sâz olup, böyle iken gice firârîlerinin mukaddimesi sabah olmadan Kartal'a vusûl buldukları menküldur. Düşmen-i meş’ûmun leylen hücûmu gündüzden ziyâde zarar u ziyâna bâdî ve halk birbirini itlâf ü ifnâya mü‘eddî olacağı zâhir idi. Subh-i kâzib nü-</span><span class="font10">3 </span><span class="font14">muv-dâr olduğu hîn gürûh-i müşrikîn üç koldan yürüyüp, sâk u yemîn ve çerhaya ta‘yîn olunan cünûd-i muvahhidîn mukabele ve her kolda iş‘âl-i nâyire-i mukatele olunup, kalb ü yesârda bulunanlar sufûf-i a‘dâyı perîşân edecekleri zemânda yemînde bulunan süvârî üzerine düşmen-i mekkâr, toplarının ekserîsini havâle ile cümlesini âvâre-i sebât ü istikrâr eyleyüp, başbuğları olan Abaza Paşa ve Hazînedârı ve bin-başılardan birkaç kimse meydân-ı cengde pâyidâr ve anlar dahi düşmen ateşine tehammül edeme-yüp, ihtiyâr-ı girîve vü kenâr eylediler. Sâyir asker bunlara nazar ve ‘illet-i sirâyetle ihtiyâr-ı semt-i mefer eylediklerini müşâhede ile Serdâr-ı ekrem tîgini ‘uryân ve firârîle-ri ircâ‘a sarf-ı tâb ü tüvân etdiyse dahi, men‘-i seylâb ve def'-i berk-i şihâb mümkin olmayup, o hılâlde a‘dâ dahi çadırlara duhûl ve pesmândegân-ı askeri sâyir firârîlere mevsûl eyledi. Dümdâr ta‘yîn olunan Arnavud Mustafa Paşa firârîlerin ba‘zısını kat‘-ı gûş ve hurrem-i ânif ile siyâset etmişiken, bu züll ü hevânı irtikâb ve dâreynde sa‘âdeti müstevcib olan gazâ vü cihâd maslahat-ı hayriyyesinden rücû‘ ve intiyâbları min a‘cebi'l-‘uccâbdır. Perâkende olan gümrâhlar, rezm-gâhdan iki üç sâ‘at infisallerinde, Diyârbekir Eyâleti ki, ekser düzdân-ı Ekrâd'dan ‘ibâret idi. O gün Kartal'dan kalkup savb-ı mu‘askere râhî olmuşlar idi. Kasd-ı ircâ‘ ile kerr ü ferden gafil etbâ‘ ve garet içün ictimâ‘ etmiş ba‘zı behâyim-tıbâ‘ı nehb ü talân ve asker-i mağlûb bi't-tab‘ müttehem olmak haysiyyeti ile müdâfa‘aya cihet-i imkân bulamayup, her biri — </span><span class="font14" style="font-style:italic;">ene'n-nezîru’l-‘uryân</span><span class="font14"> ”</span><span class="font10">1 </span><span class="font14">kavliyle âh ü figan eyledikleri, kenâr-güzînân-ı zemâneye rûşen u ‘ıyân oldu.</span></p>
<p><span class="font14">Serdâr-ı ekrem hazretleri sebük-bâr Kartal ordusuna ‘azm ü reftâr </span><span class="font14" style="font-weight:bold;">[M2 95] </span><span class="font14">etmek dâ‘iyesiyle ricâl-i devlet ve sâyirlerinin ağırlık istıshâb etmemelerini ber-vech-i te‘kîd iş‘âr etmişiken, ümmîd-i galebe ile düşmen Hotin tarafına firâr eyleyeceğini tasavvur ve tûl-i meks iktizâsıyla ba‘zı şey‘in lüzûmunu tefekkür eylediklerinden, ağırlığa dâyir ve sîm ü zer evânîye müte‘allık katî çok şey’ istıshâb ü tenkil ve etbâ‘ makalelerinin ferzâneleri dahi efendilerine yaranmak içün hâtıra hutûr etmemiş eşyayı bilâ-istîzân cimâl ü bigale tahmîl edüp, rûz-i nâ-fîrûz-i hezîmetde o makale turaf-i eşyâ vü tuhaf-i girân-behâ dest-bürd-i a‘dâ oldu. A‘dâ askerinin mâldârları dâd ü sitedde kemâl-i revâcı olan hazîne tezkirelerini hâmil ve lede'l-iktizâ sarf ve zarûretlerin zâyil edüp, evrâk</span><span class="font14" style="font-weight:bold;">-</span><span class="font14">ı mezkûre hasımları yedine mütevâsıl olsa bir fâyide hâsıl olmadığından gayri, esâfil-i askerîleri sîm ü zerin levn ü hey‘etini bilmeyüp, kıta‘ât-ı nühâsa madrûb beş altısı bir para farz olunan yedi sekiz kıt‘a nühâs pâreye yevmiyye mâlik ve anı dahi ordularında mevcûd mey-kede ve sâyir mel‘anete sarf ü i‘tâya mütehâlik oldukları zâhir olup, bu tavr-ı ‘acîb dikkat olunsa, bir nev‘ mekr u firîb ve arzûy-i mâl ile hasm-ı tüvân-gere ‘illet-i taglîbdir. Fâtih-i hıtta-i ‘Arab Şehriyâr-ı ‘âlî-neseb, ya‘ni Sultân Selîm Hân — </span><span class="font14" style="font-style:italic;">es-kenehüllâhü fî buhbûhati'l-cinân”<a name="footnote1751"></a><sup><a href="#bookmark4530">1751</a></sup></span><span class="font14"><sup></sup> hazretleri Mercidâbık'da Gavrî lakabıyla mülakkab olan Melik-i mülk-i Mısr ile mukabeleden bir gün evvel bir tell-i refî‘a çıkup, asker-i Çerâkise'ye meddi-târ-i nazar eyledikde, ekserîsinin başında zerrîn migfer ve miyânele-rinde murassa‘ tîg ü hancer olduğundan başka, atları sîm ü mutallâ takımlar ile müzeyyen ve hıyâm ü har-gâhları gayet ma‘nûn olduğunu seyr ü temâşâ ve kendü askerinin âlât-ı harbiyyeleri tîmürden ve hayme vü sitârelerinin enderûn u bîrûnu kirpâs-ı hâmdan masnû‘ olduğunu fikr ile hüzn ü melâl ibdâ ve bu keyfiyyeti bitâne-i umûr-i Şâhâne'si olan Kemâl Paşa-zâdeye îmâ eyledikde: “Hasmın zînet-i melbûs u merkûbu askerimizin dâ‘iye-i şevkını efzûn ve mâl tama‘ıyla ıkdâm ü cesâretlerini hadden bîrûn eyleyeceği inşâ’allâhü Te‘âlâ yârınki gün meşhûd-i hümâyûnları olur” dimekle, tab‘-ı Tâcdârî'leri-ne </span><span class="font14" style="font-weight:bold;">[M2 96] </span><span class="font14">tesliyet ve kalb-i tâbdârlarına kuvvet verüp, ferdâsı maslahat-ı ceng ne netîce verdiği târihlerde mastûrdur.</span></p>
<p><span class="font14">Sadrıa‘zam Kartal'a gelüp, vüzerâ vü vükelâ ile istişâre ve herkes âsiyâb-ı fikrini idâre edüp, ba‘zıları meteris hafrıyla perîşân olan askeri cem‘ etmek ve karşudan ba‘zı mühimmât ve asker celbi ile müdâfa-i düşmene kıyâm etmek re‘yini takdîm ve bu tedbîrin icrâsı ekalli beş on güne muhtâc olup, düşmen birkaç sâ‘at mahalde iken is-ti‘dâd-ı müdâfa‘a vermeyüp, ma‘âzallah Elmas Paşa Vak‘ası</span><span class="font10">1 </span><span class="font14">gibi bir hatar-ı ‘azîm zuhûr eyleyeceğini tefhîm ve bu cevâb emzice-i askerîye muvâfık olduğundan, cümlesi ser-be-zemîn teslîm oldular. Kulûb-i nâs bi-hikmetillâhi Te‘âlâ pür-bîm ü hirâs ve karşu tarafa can atmak sevdasıyla çâre-cûy-i selâmet ve bu hâl ma‘lûm-i Sadr-ı pür-gayret olup, nâ-çâr hâlini agyârdan istitâr ve Kartal'a karîb sazlık bir mahalden leylen karşuya güzâr eyledi. Rumeli Vâlîsi Vezîr ‘Abdî Paşa ve Abaza Mehmed Paşa ve Ağa Paşa ve Re’îsülküttâb Efendi ve Tezkire-i Evvel otuz bin kadar süvârî ile Îsmâ‘îl cânibine ‘azîmet ve şâh-râhdan<a name="footnote1752"></a><sup><a href="#bookmark4531">1752</a></sup><sup></sup> ‘udûl ile kasaba-i mezkûreye vusûl ü istirâhat edüp, Sadrıa‘zam dahi Îsakçı'ya geldikde, mevcûd olan Açıklar ve sağîr ü kebîr kayıkları Kartal tarafına irsâl edüp, kudreti olanlar hufyeten sazlık arasına varup, kayık istîcârıyla Îsakçı'ya mık-zâf ü cünbân-ı isti‘câl oldular. Kartal'da terk ü mugadere olunup, hamlinde hıffet ve nakl ü imrârında sühûlet ‘add olunan eşyâyı ba‘zı tama‘kârân-ı nâs karşuya imrâr ile fâyide-mend ü râbih ve bu mikdâra kanâ‘at bir emr-i râcih iken, kasd-ı nemâ ile tekrîr-i ‘avdet ve bir mikdâr şey tedârüküyle rücû‘a niyyet etmişiken, düşmen-i dîn yetişüp, cümlesini me‘sûr ve hîş ve tebârlarından mehcûr eyledi. </span><span class="font14" style="font-style:italic;">“Ve kem min harîsin ehlekethü metâmi„uhü”<a name="footnote1753"></a><sup><a href="#bookmark4532">1753</a></sup></span><span class="font14"><sup></sup>.</span></p>
<p><span class="font14">Sadrıa‘zam mürûrundan sonra bekayây-ı asker Kartal Sahrâsı'nda bî-pâ vü ser geşt ü güzâr edüp, karşuya vusûlün ‘adem-i imkânını tasavvur ve bu hâl ile cümlesi şinâver-i bahr-i jerf-i tehayyür iken, Teşrîfâtî Vahdetî Ebûbekir Bey sûret-i istîmân ile tahlîs-i cân tedbîr-i </span><span class="font14" style="font-weight:bold;">[M2 97] </span><span class="font14">mu‘avvicini âverde-i zebân eyledikde, ba‘zı ‘ukalâ düşmen hâl-i düşmene âşinâ olmayup, asker-i me‘yûs çok kerre neyl-i zafer ile râyet-i hasmını menkûs <a name="bookmark4533"></a>eylediği Rusyalu'ya dahi bir emr-i mahsûs olup, bu takdîrde düşmene kâğıd tahrîriyle taleb-i emân kemâl-i zâ‘f ü ‘aczi beyân ve belki bir sâ‘at evvel bu tarafa tahrîk-i pây-ı tuğyân eylemesini iltizâmdır” deyü redd-i cevâb ve ertesi gün Açıklar zuhûr edüp, cümle nâs îsakçı'ya ‘avd ü iyâb eyleyüp, bu kelime-i şer âz kaldı Bekir Beyi âvâre-i ser ey-leyüp, tefevvüh etdiği kavl gayr-i ma‘kül, humk u belâdetine mahmûl kılınup, Teşrîfâtçılık'dan ma‘zûl ve nefy ü tağrîb ile mahzûl oldu.</span></p>
<h2><a name="bookmark4534"></a><span class="font14" style="font-weight:bold;"><a name="bookmark4535"></a>Ba„zı vekâyi„</span></h2>
<p><a name="bookmark4536"></a><span class="font14">Kartal şiddetini müşâhade edenlerin ekserîsi terk-i menâsıb ü revâtıb ve ‘azîmete tâlib olup, ez-cümle gediklülerden Feyzî Ağa Âsitâne'ye bilâ-istîzân revân olduğuna binâ‘en, ze‘âmeti Defter Emîni Velî Efendi'ye tevcîh ve fî-mâ ba‘d her kim firâr ve terki hıdmet ihtiyâr eyler ise dirliği âhara verileceği lâzım gelenlere işâ‘a vü tenbîh olundu. Vukü‘ bulan şevârid-i ahvâl min-gayri icmâl ‘arz u mahzar ile hâk-i ‘atebe-i mülûkâne-ye ‘arz u imlâl olunup, şahs-ı vâhide isnâd-ı kusûr ve bir kimseye ‘izz ü tehâvün ü fütûr olunmayarak mühimmât ve sâyir cihât ile Şehriyâr-ı vâlâ-nijâddan isti‘âne vü istimdâd olundu.</span></p>
<p><span class="font14" style="font-weight:bold;">Vürûd-i Hân be-Ordu-yi hümâyûn ve beyân-ı vak„a-i İsmâ„îl</span></p>
<p><span class="font14">Muhârebe vukü‘undan sonra süvârî ve ba‘zı piyâde bir hâl ile Kartal'dan îsakçı'ya mürûr edemeyeceklerini sencîde-i mîzân-ı şu‘ûr eylediklerinden, ekserî îsmâ‘îl tarafına şitâbân ve bi'z-zarûre o tarafları muhâfazaya sarf-ı tâb ü tüvân eyleyecekleri vârid-i ezhân olduğundan, asker ile imdâd gâyilesinden istiğnâ hâsıl olup, sâyir emâkinin tesvi-ye-i şevârid-i ahvâliyle Sadr-ı vâlâ-makam tekayyüd ü ihtimâm eylemişidi. Şehr-i rebî‘ulâhırın on ikinci sebt günü<a name="footnote1754"></a><sup><a href="#bookmark4537">1754</a></sup><sup></sup> Hân Ordu-yi hümâyûn'a ‘atf ü ‘inân ve Sadrıa‘zam ile mülâkatında îsmâ‘îl cânibinde tehaşşüd eden vüzerâ ve serân-ı askeri cem‘ edüp, esbâb-ı umûrun fıkdânını ve vücûd-i mühimmât ile mukabele-i düşmen dâhil-i hayyiz-i imkân olacağını beyân eyleyüp, kendü dahi ma‘iyyetinde olan asker-i Tatar düşmen-i şikâr ile mu‘âvenet ü muzâharetde kusûr etmeyeceğini cümlesine tefhîm ve hâzır bi'l-meclis olanlar dahi bu tedbîrden gayri </span><span class="font14" style="font-weight:bold;">[M2 98] </span><span class="font14">çâre kalmadığını teslîm edüp, inkıtâ‘-ı habl-i verîde dek müdâfa‘a-i düşmen-i ‘anîd eyleyeceklerini ifâde vü takrîr ve îsmâ‘il Kasabası ehâlîsi dahi ‘iyâl ü evlâdların husûn-i Sultâniyye'den Kili ve Akkermân'a tesyîr ve kendüleri îsmâ‘îl'de ikamet ile muntazır-ı dâr u gîr olduklarını tezkîr ve bir mîkdâr zahîre ile meh-mâ emken dâyire-i ma‘îşetleri tevsî‘ ve Abaza Paşa be-her hâl ma‘iyyetine ta‘yîn olunmak mesâyilini tefrî‘ eyledi. Bundan başka, kabâyil-i Tatar'dan Yedisan Kabîlesi sâyir kabîlelerden vâfir ve fi'l-asl Moskovlu'dan iftirâk ve berü tarafa ‘âbir olduklarına binâ’en: </span><span class="font14" style="font-style:italic;">“El-cemelü yehinnü ilâ ‘atanihi”<a name="footnote1755"></a><sup><a href="#bookmark4538">1755</a></sup></span><span class="font14"><sup></sup> mefhûmu üzere o tarafa meyl ü rükûnları vârid-i hâtır olmağla, kendüleri ma‘iyyet-i müşârun ileyhde ibkâ ve evlâd ü ‘ıyâlleri mikdârı vâfî Açık ta‘yîni ile Isakçı tarafına imrâr olunmak husûsunu istid‘â eyledi. Hân-ı müşârun ileyhin takrîri ma‘kül ve cümle ‘indinde makbûl olup, istid‘âsı üzere Abaza Paşa ba‘zı süvâriyân ile ma‘iyyetine ta‘yîn ve Yedisan Kabîle-si'nin evlâd ü ıyâlleri berü tarafa geçürülmek içün Açıklar, ihzârı lâzım gelenlere ifade vü telkin olunduğundan, nazarı kat‘ ile fi'l-hâl beş yüz kantar peksemâd Açıklar'a teşhîn ile o tarafa irsâl ve ‘Abdî Paşa dahi piyâdeyi meterislere vaz‘ etdikden sonra Ordu-yi hümâyûn'a neşr-i bâl-i isti‘câl etmek üzere ısdâr-ı misâl-i lâzimü'l-imtisâl ve Hân cenâb-larına dahi Ordu Hazînesi'nden on bir bin guruş harçlık i‘tâ ve geldiği mahalle isrâ olundu. Müşârun ileyh Ismâ‘il'e vârid ve askerîde hılâf-ı te‘ahhüd Isakçı'ya mürûr sev-dâsını müşâhade ile münharid ü gazbân, ordusuna zâhib ü ‘âyid olup, Ismâ‘îl'de olanlar Hân tarafından me‘yûs-i husûl-i merâm olduklarında, Isakçı'ya mürûrlarını hâvî bir kıt‘a ‘arz u mahzar tertîb ve Vezîr ‘Abdî Paşa'yı Ordu-yi hümâyûn'a tesrîb eylediler. Otuz bin kadar askere vefâ edecek Açıklar ma‘dûm ve farz-ı muhâl ile tedârükü mümkin olsa bile, altmış günde ancak berü tarafa ‘ubûr eyleyecekleri meczûm ve düşmen, askerin mürûrunu his ile lâ-mehâle o taraflara hücûm ve haylî zarar eyleyeceği ma‘lûm olduğundan başka, Tatar tâyifesinin Ismâ‘îl Kasabası etrâfında ve sâyir mahallerde evlâd ü ‘ıyâlleri sâkin ve asker-i Pâdişâhî kuvvetiyle mütemekkin iken o tarafları askerden ihlâ ile giriftâr-ı eyâdî-yi a‘dâ </span><span class="font14" style="font-weight:bold;">[M2 99] </span><span class="font14">etmek fi‘len ve ‘aklen câyiz olmadığını hayr-hâhân-ı devlet inhâ eyleyüp, der-‘akab Abaza Paşa'ya Ser‘askerlik menşûru tahrîr ve o havâlîde bulunan tavâyif-i askerînin istikrârına dâyir lâzım gelen vasâyâ vü tenbîhât me‘mûriyyeti emrine derc ü tastîr olunup, emr-i mezkûr müşârun ileyhin yedine vâsıl olmazdan mukaddem beksemâd tahmîl olunan kayıklara Ismâ‘îl'de olan askerin zor-âver ve kuvvet-mendleri birbirini kırarak râkib ve ekserîsi Tuna'ya gark ile bir mikdârı Tulça tarafına hârib olduğunun ferdâsı, Repnin Ceneral tahmînen beş on bin Rusyalu ile zuhûr edüp, Ismâ‘îl'de bulunan süvâriyân, mukabele sûretinde o tarafa şitâbân ve nefislerini muhâfaza ile Kili ve Akkermân yoluna gürîzân oldular. Süvâriyân-ı Islâm'ın <a name="bookmark4539"></a>sonra akça kuvvetiyle Akkerman ve Özi taraflarında istîcar-ı merâkib ve bir mikdârı îsakçı'ya ve bakıyyesi vilâyetlerine âyib oldular.</span></p>
<h2><a name="bookmark832"></a><span class="font14" style="font-weight:bold;"><a name="bookmark4540"></a>Azl-i Ağa-yı Yeniçeriyân ve ser-Arabaciyân</span></h2>
<p><span class="font14">Bâlâda tahrîr olunduğu üzere, Ağa Paşa'nın orduya ‘avdeti irâde ve tarafına emr-i ‘âlî firistâde olunup, müşârun ileyh ‘avdete </span><span class="font14" style="font-weight:bold;">[M2 100] </span><span class="font14">âmâde iken düşmen zuhûr ve Kili tarafına ‘azîmet eylediği kar‘-ı sâmi‘a-i Sadrı's-sudûr edüp, ne vakit vürûd edeceği mechûl-i mutlak ve Ocağ-ı ‘âmire umûru müşevveş ü muğlak olduğundan gayri, Ocağ-lu'nun ba‘zısını dahi müşârun ileyh birer sebeble tekdîr ve cümlesini dilgîr eylediği, ‘akd olunan meclis-i meşveretde zebân-zed-i sagır u kebîr olup, ‘azli tasmîm ve şehr-i rebî‘ulâhırın yirminci pazar günü<a name="footnote1756"></a><sup><a href="#bookmark4541">1756</a></sup><sup></sup> Kul Kethudâsı Mehmed Ağa, Yeniçeri Ağası nasb olunup, ka‘ideleri üzere silsileleri tanzîm olundu. Top ‘Arabacı-başısı olan Mustafa Ağa'nın dahi, Kili tarafına ‘azîmeti menkul ve el-yevm hâli mechûl olduğundan, ol dahi ma‘zûl ve Ocak-ı mezkûr Baş-çavuşu Mehmed Ağa yerine mevsûl oldu.</span></p>
<p><a name="bookmark4542"></a><span class="font14">îsmâ‘îl Kasabası'nı a‘dâ istîlâ etmek takrîbi ile berü tarafda vâki‘ Tulça'ya sû-i kasd hâtırası ehâlîyi tevhîş ve mübtelây-ı endûh u teşvîş edüp, kal‘ayı tahliye ve esbâb-ı firârı tesviye eyledikleri, sâmi‘a res-i Serdâr-ı ekremî olmağla, o makuleleri zecr ü tahzîr ve top u mühimmâtlarında kusûr var ise işâret ü tahrîr, ‘akabinde imdâd ü i‘ânede irtikâb-ı taksîr olunmayacağı siyâkında, Mu‘asker-i hümâyûn'dan fermân-ı ‘âlî tastîr ve Anadolu Muhâsebecisi îbrâhîm Nazîf Efendi mübâşiriyyeti ile tesyîr olunup, mûmâ ileyh Tulça'ya vusûl buldukda, ehâlînin vahşetini teskîn, ve imdâd ü i‘ânede kat‘â kusûr olunmayacağını ifâde vü tebyîn etdikden sonra Ordu-yi hümâyûn'a ‘avdet ve is-tihkâmâta dâyir olan ba‘zı mahallerde tabyalar inşâsıyla, toplar vaz‘ının eşedd-i lü-zûmunu ve kal‘a-yı muhafaza içün bin nefer dalkılıç tahrîriyle bir mikdâr topçu gönderilmesini takrîr etmekle, gerek mahall-i mezkûr ve gerek mesâmeti olan Sünne Boğa-zı'nın muhâfaza vü istihkâmına dâyir ahvâlin tesviyesi me‘mûrlara havâle ve bu esbâb ile kulûb-i ehâlîde olan kalak ü ıztırâb izâle olundu.</span></p>
<h2><a name="bookmark833"></a><span class="font14" style="font-weight:bold;"><a name="bookmark4543"></a>İnhizâm-ı küffâr-ı li’âm ve nusrat-i ehl-i İslâm der-Kırım</span></h2>
<p><span class="font14">Moskovuinun berü taraflarda nâyil oldukları fevâyid-i harbiyye hırs u tama‘ların efzûn ve Kınm-Adası'na dahi sevk-i asker ile Tatar halkını ser-gerdân ü zebûn ve tıbâ‘-ı câsiyelerine melâyim-i havâdis </span><span class="font14" style="font-weight:bold;">[M2 101] </span><span class="font14">ve urcûfe ilkasıyla magrem ü meftûn etmek içün Kalmuk, ve Ten Kazağı tâyifesinden vâfir kâfir ihzâr ve Rus askeri olarak bir mikdâr kefereyi dahi bu cem‘iyyete ilhâk ile her fırkaya birer ceneral nasb edüp, munta-zır-ı hulûl-i behâr olduklarını, Kırım Ser‘askeri Vezîr îbrâhîm Paşa istihbâr etmişidi. Ülke-i mezbûrenin ba‘zı mahalli bahr ile muhât ve düşmenin Or Kal‘ası tarafından gayri ma‘beri olmayup, ibtidây-ı emirde kal‘a-i mezkûreye ta‘arruz edeceklerini Kırım Ser‘askeri Vezîr Silahdâr îbrâhîm Paşa karâyin-i hâliye ile istinbât eylediğine binâ‘en, <a name="bookmark4544"></a>ma‘iyyetinde mevcûd olan cünûd-i zafer-mev‘ûd ile Or Kal‘ası tarafına sevk-i semend-i iclâl ve Çinişke ve Çongar boğazlarına dahi Nureddîn Sultân'ı kavm-i Tatar ile ta‘yîn ü irsâl etmişidi. Hazele-i müşrikîn Or Kal‘asına bir buçuk sâ‘at mesâfede hayme-nişîn ve teterrüs kasdıyla hark-ı zemîn ve top u humbara ve sâyir hısânât ile cevânib-i er-ba‘alarını tarsîn eyledikleri haberi hılâl-i râhda Ser‘asker Paşa sem‘ine vâsıl ve hareket-i müsarra‘a ile gelüp, Or Kal‘asına dâhil oldu. Ferdâsı askere icâzet ve i‘mâl-i tîr ü sinâna ruhsat vermekle, bir tarafdan Anadolu Eyâleti ve Yeniçeri dilâverleri ve bir tarafdan Kalgay Sultân çerha şeklinde a‘dây-ı dalâlet-peymâyı ceng ü sitîze da‘vet ve düşmen dahi katanasını ihrâc ile izhâr-ı celâdet edüp, hîn-i mukabelede kavâri‘-i rimâh u süyûf iblâğ-ı peyâm-ı hutûf ve ser-bâzân-ı İslâm şakk-ı sufûf ve gubâr-ı sümm-i semendleriyle icrây-ı hükm-i küsûf eyleyüp, bu hâl ile vakt-ı şâm hulûl ve herkes mahall-i menî‘ine<a name="footnote1757"></a><sup><a href="#bookmark4545">1757</a></sup><sup> </sup>duhûl edüp, işbu rûz-i nusrat-bürûzda vâfir küffâr müsellim-i eyâdî-yi hazene-i nâr ve cünûd-i İslâmiyye'den ancak yirmi kadar merd-i celâdet-şi‘ârın ba‘zısı şiken-i zahm ile âzurde-dil ve ba‘zısı rütbe-i şehâdete nâyil olarak kasr-ı dil-nişîn-i Firdevsî-mev‘il eyledi. Muhârebe-i mezkûrede müşâhede olunan galebe, pür-dilân-ı İslâm'a bâ‘is-i şevk-i tâm ve tabûr-i a‘dâ üzerine hücûm ü iktihâma sebeb-i cür‘et ü ikdâm olup, mükemmel top ve piyâde ile harekete âmâde olduklarını düşmen ihsâs ü müşâhede eyledikde, hemân o gice meterislerini terk ve taburlarını </span><span class="font14" style="font-weight:bold;">[M2 102] </span><span class="font14">fesh edüp, diyâr-ı nekbet-medârları tarafına firâr eylediler. Kasd-ı ta‘kîb ile tesrîb olunan kavm-i Tatar, karargâh-ı düşmende ba‘zı kalîb-i cüses-i katlâ ile imlâ olunduğunu ihbâr edüp, bu rivâyete göre, rûz-i mesâfda katî çok kâfir müdemmir-i seyf-i bâtir olduğu zâhirdir. Tabûr-i makhûr-i ‘aduvv-i istihkâmât sû-be-sû ile burc u bârû-yi muhît bir kal‘a-i tûy-der-tûy iken, eyyâm-ı vega ile taburlarına vehn ü za‘f-ı küllî tareyân etmeden firâra âgazları, eser-i mu‘cize-i bâkıyye-i hazret-i Nebevî olduğunda iştibâh yokdur.</span></p>
<h2><a name="bookmark834"></a><span class="font14" style="font-weight:bold;"><a name="bookmark4546"></a>Garîbe</span></h2>
<p><span class="font14">Enverî Efendi merhûm inşây-ı cisrin el-hâletü hâzîhi şahs-ı vâhide inhisârını beyân edüp, cisr binâsına dâyir şahs-ı mezkûrun bu def‘a Serdâr-ı ekrem hazretlerine ‘arz etdiği takrîr her ne kadar Baş-muhâsebe defâtirine kayd ü tastîr olunmuş ise dahi, nef ü fâ’ide<a name="footnote1758"></a><sup><a href="#bookmark4547">1758</a></sup><sup></sup> zannıyla takrîr-i mezkûru bi-‘ibâretihi târîhine kayd eylemiş, fenn-i cedîd-i muhârebe intişâr bulduğu günden berü her vaz‘ın semt-i sühûleti iftikad olunup, cumû‘-i kesîre ile idâre olunan efâ‘îl ü mevâd giderek pezîrefte-i çîre-desti efrâd ü evzâ‘-ı harbiyye-i kadîmenin bi-esbâbihâ etvârı lağv olup, el-yevm ceng başka hey‘ete ve esbâbı âhar sûrete girüp, şöyle ki ‘an-asl Tuna üzerine yirmi günde cisr binâsı ancak mümkin iken, el-yevm huzûr-i eczâ ile iki günde kabil-i binâ olduğu tecribe olunmuş-dur. Fenn-i cedîd-i muhârebeye Sultân-ı selâtîn-i cihân-ı sâhib-kırân devr-i zemân hazretlerinin cell-i himmet-i Şâhâneleri mebzûl ve te‘yîd-i dîn-i mübîn zımnında, bu fenn-i lâzimü'l-i‘tinâya i‘tibârları derece-i kemâle mevsûl olduğundan, evzâ‘-ı cisre ve sâyir <a name="bookmark4548"></a>esâlîb-i ceng ve a‘dây-ı kahra âşinâ Devlet-i ebed-müddet'lerinde vâfir âdem peydâ olup, lede'l-iktizâ o makûle efâ‘îl-i müteceddidenin icrâsına eshel vech ile ikdâm eyleyecekleri emr-i müteyâkkan ve vâreste-i şekk ü zandır. Hükmi lağv ve Baş-muhâsebe'de kaydı olan takrîri târîhe sebt-i teksîr-i sevâd ve bîhûde tahrîk-i kalem ve sarf-ı midâd kabîlinden olduğu zihn-i nakkâd ashabına rûşendir.</span></p>
<h2><a name="bookmark835"></a><span class="font14" style="font-weight:bold;"><a name="bookmark4549"></a>Şikesten-i cisr-i TunÇ}</span></h2>
<p><a name="bookmark4550"></a><span class="font14">îsakçı pîş-gâhında inşâ olunup, mürûr-i sefâyin içün Kartal'dan tarafa hedm olunan cisrin sülüsânı keyd-i a‘dâdan muhâfaza içün vasatında nasb olunan haymede ikâmet </span><span class="font14" style="font-weight:bold;">[M2 103] </span><span class="font14">ve emr-i muhâfazaya müdâvemet içün dört bölük neferâtı ‘alâ tarîki'l-münâvebe ta‘yîn olunmuşidi. Düşmen Kartal Sahrâsı'na vürûd ve tarîk-i nehr bi'l-külliyye mesdûd olmağla, cisr-i mezkûrun nakz ve eczâsı hıfz olunmak lâzım iken, le‘alle ve ‘asâ ile imrâr-ı subh u mesâ kılınup, nâ-gâh işbu cumâdelûlânın on beşinci günü<a name="footnote1759"></a><sup><a href="#bookmark4551">1759</a></sup><sup></sup> bir rîh-i ‘akım hubûb ve orduda olan çadırların ekserini hedm ile teştît-i cem‘iyyet-i kulûb edüp, zikr olunan cisr kıt‘asının râbıtasını fekk ile dest-i emvâca tes-lîm ve Tuna'nın karşu tarafında vâki‘ sazlık derûnuna îsâl ile hıdmetin tetmîm edüp, muhâfazasına me‘mûr olanlar kedd ü ta‘bdan fâriğu'l-bâl ve birkaç günden sonra bulunduğu mahalde eczâsı tefrîk olunup, îsakçı'nın üst tarafında vâki‘ halîce nakl ü îsâl olundu.</span></p>
<h2><a name="bookmark836"></a><span class="font14" style="font-weight:bold;"><a name="bookmark4552"></a>İstîlây-ı küffâr be-Kal„a-i Kili</span></h2>
<p><span class="font14">îskenderiyyeli Mehmed Paşa-zâde Mîr-i mîrân Mustafa Paşa ve Humbaracı ve Lağımcı-başı ve Rumeli'nin sağ ve sol alaybeyleri iki bin kadar âdem ile îsmâ‘îl vak‘asında Kili'ye doğru ‘azîmet ve ehâlînin ekserîsi Eski Kili ve Akkermân taraflarına hicret etmiş bulunmalarıyla, Mîr-i mîrân-ı mûmâ ileyh mezbûrlar ile bizzât hıfz-ı kal‘aya mübâderet ve nüfûzuna ‘illet ve bâzû-yı iktidârına bâ‘is-i kuvvet olmak içün, Vezâret'le be-kâm olmasını ifâde vü ifhâm etmişidi. Merkûmların kal‘aya duhûl ve emri muhâfazaya kıyâmları Sadrıa‘zam hazretlerine mûcib-i inşirâh-ı sadr olup, ehâlîden perâkende ve perîşân olanları cem‘ ve lede'l-iktizâ keyd-i a‘dâyı def‘ etmek bâbında tarafına hitâben mü‘ekked emr-i ‘âlî ısdâr ve şimdilik Rumeli Pâyesi'yle kâm-kâr kılı-nup, bundan sonra ber vefk-i me‘mûl hıfz-ı kal‘a ve cem‘-i müteşerridîn ve sâyir müte-retteb-i ‘uhdesi olan umûrda ibrâz-ı eser-i ma‘kûl eylediği hâlde, rütbe-i Vezâret'le merâmına mevsûl kılınacağı beyânıyla, yedi bin beş yüz guruş Ordu-yi hümâyûn hazînesinden ifrâz ve tarafına irsâl ile dest-nüvâzende-i i‘zâz kılınmışidi. Kili etrâfında deverân ve istirâk-ı sem‘ ile o etrâfın ahvâlini beyân etmek içün dört kıt‘a fırkate ve bir kıt‘a bergende irsâline dahi sebk-i fermân edüp, oldukça o havâlî mahfûz </span><span class="font14" style="font-weight:bold;">[M2 104] </span><span class="font14">ve keyd-i a‘dâdan selâmeti melhûz iken, asker-i mezkûr birkaç def‘a muhârebelerden rû-gerdân ve gözü korkmuş bir tâyife-i cebân olduklarından, dâ‘imâ girîve-gerd-i semt-i <a name="bookmark4553"></a>şikak ve revâc-dâde-i bâzâr-ı nifâk olduklarından fazla, ednâ behâne ile ihdâs-ı uglûta ve güft ü gû ve dâyimâ terk ü neng ü ‘âr ile firârı ‘âdet ü hû[y] edüp, o makule fesâd-endîşleri i‘mâle kadir rızây-ı Hakk'ı ve kadr-i ni‘met-i Pâdişâhî'yi bilür o tarafda bir merd-i behâdır bulunmayup, ‘âkıbet vifâkları şikaka muhavvel ve safvetleri küdûrete mübeddel olarak, Mustafa Paşa başında olan Arnabudlar'ı alup, ba‘zı şey‘ yağma ederek Akkerman'a doğru ‘inân-ı mel‘aneti irhâ eylediği haberi, Ordu-yi hümâyûn'a mün‘akis oldukda, bakıyye-i askeri i‘mâl ve düşmen zuhûrunda müdâfa‘a ile iştigal etmek irâdesiyle, Mu'asker-i hümâyûn'da mevcûd Konakçı ‘Abdî Paşa Kili'ye ta‘yîn ve on beş kîse ihsânıyla maslahat-ı ‘azîmeti tehvîn olundu. Paşa-yı mûmâ ileyh Kili'ye vusûl bulmazdan mukaddem, İsmâ‘îl'i istîlâ eden Ceneral Repnin bir mikdâr kefere ta‘yîn edüp, on gün muhâsaradan sonra hayât-ı se-rûzeye mağrûr ba‘zı ehl-i şürûr müftî ile ittihâd ve o ma‘kıl-ı metîni şiddet-i muhâsara görmeksizin mâh-ı mezbûrun on birinci günü<a name="footnote1760"></a><sup><a href="#bookmark4554">1760</a></sup><sup></sup> istîmân ile teslîm-i hasm-ı bed-nihâd eylediler. Zikr olunan kal‘a metîn ü müstahkem ve derûnunda bulunan askerin muhâfazaya kifâyetleri müsellem olup, yirmi gün kadar muhâsaraya tehammül ve Hak Sübhânehü ve Te‘âlâ'ya tevekkül etseler idi, kurbiyyet-i mevsim-i şitâ ile sukût-i berf ü bârân düşmeni rû-gerdân etmek vârid-i hâtır-ı hûş-mendân olup, ancak Dizdâr nâmıyla olan Adanalı Furûgı ve Müftî ve sâyir mel‘anet-kârlar yirmi gün sabr edemeyüp, kal‘a-i Pâdişâhî'yi bilâ-ıztırâb düşmene teslîm ile müs-tahikk-ı nefrîn-i şeyh ü şâbb oldular.</span></p>
<h2><a name="bookmark837"></a><span class="font14" style="font-weight:bold;"><a name="bookmark4555"></a>Zikr-i güzâriş-i kîl ü kal der-meclis-i meşveret</span></h2>
<p><span class="font14">Tavâyif-i askerî her ne cânibe me‘mûr oldular ise izhâr-ı ‘özr-i müşevveş ve her kangi maslahata ta‘yîn olundular ise gerden-pîç ü dâmen-keş olup, bu maraz-ı ‘asîrü'd-devâ ne veçhile pezîrây-ı ‘ilâc olacağı erbâb-ı istişâreden su’âl olundukda; “Ba‘zısı firâr edenler te‘dîb ve nân-pâreleri erbâb-ı istihkaka tevcîh ile </span><span class="font14" style="font-weight:bold;">[M2 105] </span><span class="font14">terhîb ü tenkîb olunmasını sevk u tergıb ve ba‘zısı Devlet-i ‘aliyye'nin seyf-i katı‘ ve hısn-ı mâni‘i olan ocağlara ‘adem-i rağbet ile taht-ı zâbıtaya duhûlleri mümteni‘ olan levend ü Türkmân ve sâyir feşârîlere mahabbet olunup, i‘tây-ı nukud ve tergıbât-ı nâ-mahdûd ile sefere getürdilüp, düşmen ile muhârebeye mübâşeret hengâmında cümleden evvel şedd-i ze-ber-teng-i hezîmet ve nüfûs-i sârika ve tıbâ‘-ı mâyile olmak hasebiyle, sâyir askere mâdde-i firâr sirâyet eylediği zâhir olup, bundan böyle o makule mutlaku'l-‘inân askere i‘tibâr olunmayup, mîrî nâmıyla mezbûrlara i‘tâ olunan mâl neferâta tevzî‘ olunduğu hâlde, fevâyid-i harbiyye müşâhede olunacağı vâreste-i kayd-ı işkâldir” dediler. Ve ba‘zıları dahi: —Bu tertîb olunan mukaddddimât vüs‘at-i vakte mevkuf keyfiyyâtdan olup, tîz elden Akkerman ve Özi kal‘alarının esbâb-ı müdâfa‘asına ikdâm lâzım ve bâ-husûs Tuna'nın berü tarafına a‘dânın mürûru ihtimâlât-ı ‘akliyyeden olup, bu sûretde hıfz-ı sevâhil bir emr-i mühim görünür” dediler. Bu mübâhase ‘akabinde Sünne Boğa-zı'nın hatar-ı ‘azîmi beyân olunarak, muhâresesi husûsu dermeyân kılınup, keşf ü <a name="bookmark4556"></a>mu‘âyene ve şeranpo ile istihkâmı münâsip görülüp, meclisde bu hıdmet kime sevk olunduysa, şahs-ı vâhid izhâr-ı şevk etmeyüp, herkes nigeh-güzâr-ı taht ü fevk olarak hâric-i hîta-i tavk olduğunu îrâd ile bu emr-i ehemme sebeb-i ‘avk oldular. Gayet-i mâ fi'l-bâb gediklülerden Eyyûbî Ahmed Ağa'nın bu hıdmet gerdenine ta‘lîk ve yarım kîse harçlık ile habl-i ‘azîmeti tevsîk olunup, merkum mahall-i mezkûre vardığının ikinci günü orduya ‘avdet ve Sünne'nin etrâfı kum olup, şeranponun ‘adem-i imkânını rivâyet eyledikde, Kili muhâfazasına bundan akdem ta‘yîn olunup, el-yevm Tulça'da mekîn olan ‘Abdî Paşa, meştâ askeri vürûd edinceye dek, zikr olunan boğazda vâki‘ palangada ikamet eylemesi istihsân ve bu mazmûnda tarafına ısdâr-ı fermân olunup, mûmâ ileyh mustashab olan yetmiş kadar âdem ile palangaya vardığı haberi Ordu-yi hümâyûn'a resîde olmağla, </span><span class="font14" style="font-weight:bold;">[M2 106] </span><span class="font14">sebâtına âlet ve hiç olmadıysa mukaddemâ Kili muhâfazasına me‘mûriyyetinde mîrîden verilen on beş kîseyi hazm içün mahall-i merkumda bir müddet ikamet eder me‘mûlüyle tarafına vâfir peksemâd ve zehâyir-i sâyire bir kayığa teş-hîn ve bir münâsib âdem ta‘yîn olunup, mahalline vardıkda, Paşa-yı mûmâ ileyh ikametden hâyif ve gerüye munsarıf olup, palangaya nazar ve huluvv-i beşer ile kilidini ber-der bulup, zehâyiri i‘âde ve keyfiyyeti ifâde eyledi. Kili'yi muhâfaza eder ümmîdiy-le mukaddemâ Arnabud Mustafa Paşa'ya gönderilen on beş kîse istirdâd ve kabz ü ref‘-i tûga bedel sitem-âmiz kelâm ile kadri hafz olunduğundan gayri, Ordu-yi hümâyûn kur-bunda tecnîb ve Bükreş Muhâfızı Mehmed Paşa ma‘iyyetine tesrîb olundu. Konakcı ‘Abdî Paşa pîr ü nâ-tüvân ve hücûm-i fakr u fâka ile perîşân olduğuna binâ‘en mazhar-ı lutf u ihsân ve ‘adem-i redd-i meblağ ile cezlân oldu.</span></p>
<h2><a name="bookmark838"></a><span class="font14" style="font-weight:bold;"><a name="bookmark4557"></a>Muhârebe-i Hân ve „avdet-i û be-hıtta-i Kırım</span></h2>
<p><span class="font14">Hasm-ı bed-mâl Kili ve İsmâ‘îl'i kabza-i tasarrufa idhâl ve Bender Kal‘ası'na dahi vâfir asker irsâl edüp, tavâyif-i Tatar'ın mütemekkin oldukları Bucak erâzîsi memerr-i gürûh-i a‘dâ ve insilâb-ı kudret-i müdâfa‘a ile ba‘d-ezîn o taraflarda ikametleri muhâta-rayı müstelzim bir ma‘nâ olduğundan gayri, bâlâda îmâ olunduğu vech üzere Yedisan Kabîlesi ‘an-asl Moskovlu'dan münteza‘ ve bir müddetden berü miyânelerinde muhâbe-re-i yek-ciheti ve muvâfakat gayr-i munkatı‘ olup, himâyet-i a‘dâ ile mekânlarında is-tikrâra karar verdikleri şâyi‘ ve bu hâle Hân ve sâyirleri muttali‘ olmağla, bu keyfiyyet sâyir kabâyile sirâyet etmemek içün Hân-ı ‘âlîşân mutâvi‘ olan kabâyili alup, Akker-man'a doğru râci‘ olmuşidi. Kabâyil-i mezkûrenin bir mikdârı Akkerman'a dahil<a name="footnote1761"></a><sup><a href="#bookmark4558">1761</a></sup><sup></sup> ve bâkısi müşârun ileyh ile Özi'ye doğru râhil olup, düşmen Bucak taraflarının Tatar ve sâyir askerden hâlî kaldığını istimâ‘ ve altı bin kadar hazele ile Özi Kal‘ası etrâfında ictimâ‘ edüp, bu keyfiyyet Hân'ın o taraflara vürûdu vaktine tesâdüf edüp, ma‘iyyet-i Hânî'lerinde olan asker ile mukabeleye ikdâm ve tarafeynden müdâvele-i rumh u hüsâm ve a‘dânın vâfiri i‘dâm olunup, bâkısi reh-gîr-i vâdî-yi inhizâm oldu. Birkaç </span><span class="font14" style="font-weight:bold;">[M2 107] </span><span class="font14">günden sonra düşmen-i li‘âm cem‘iyyet-i kesîfesine nizâm verüp, Özi'ye doğru tekrar <a name="bookmark4559"></a>hücûm eyleyeceği ma‘lûm olduğuna binâ’en, Hân cenâbları Özi'den üç kıt‘a top ve üç yüz mikdârı piyâde ihrâc ve Kartal ve İsmâ‘îl firarilerini bu cem‘iyyete idrâc edüp, a‘dâ ile mukabil ve hamle-i ûlâda sevret-i düşmen zâyil olup, geldikleri mahalle ‘azm ü şitâb ve bu tavr-ı garîb İslâm'ı mazhar-ı kuvvet ü tâb edüp, kasd-ı ta‘kıb ile hecme-endâz-ı sûy-i düşmen ve nâ-gâh kemîn-gâhdan bir gürûh-i âhen-pûş meşhûd-i erbâb-ı tîg u cev-şen olup, firârîler dahi ‘avdet ve ehl-i İslâm'ı iki tarafdan hasr u tazyîka mübâderet eyle-yüp, ne hâl ise mahall-i ma‘rekeden rû-tâb ve bir mikdârı esîr ve bakıyyesi kal‘aya duhûl ile vâreste-i kayd-ı ıztırâb oldular. Bundan sonra Hân, Kırım tarafına güzâr ve ma‘iyyetinde olan asâkirin bir mikdârı ma‘an Kırım'a ve bir mikdârı Donanma-yı hümâyûn gemilerine girüp, zu‘afây-ı askerin bir mikdârı dahi bi'z-zarûre Özi Kal‘ası'nda ikamet ihtiyâr eyledi.</span></p>
<h2><a name="bookmark4560"></a><span class="font14" style="font-weight:bold;"><a name="bookmark4561"></a>Ba„zı vekâyi„</span></h2>
<p><span class="font14">Asker-i İslâm Kartal'dan İsakçı'ya pâ-nihâde-i sükûn u ârâm olduklarında, Serdârı ekrem hazretleri rûz-i ma‘rekede mecrûh olanları Rûznâmçe-i Evvel Ahmed Resmî Efendi ma‘rifetiyle ta‘dâd edüp, nazm:</span></p>
<p><span class="font14">Bedâ bi-devâ‘in müsri‘in fî şifâ‘ihi</span></p>
<p><span class="font14">Derâhime bîzin li'l-cürûhi merâhimü<a name="footnote1762"></a><sup><a href="#bookmark4562">1762</a></sup><sup></sup>,</span></p>
<p><span class="font14">mefhûmu üzere cümlesine on bir bin guruş bahşîş i‘tâ ve harâret-i cerîhaların şerbet-i dînâr ile ıtfâ eyledi. Bi-kazâ‘illâhi Te‘âlâ İsmâ‘îl ve Kili'ye a‘dâ müstevlî oldukdan sonra, İsakçı'da mevcûd askerin akdâm-ı sebâtları mütezelzil ve kuvve-i vâhimeleri müte-halhil olarak fevc fevc firâra yüz tutup, her ne kadar güzer-gâhları sedd ve me‘âbir ü mesâlikleri bend olunduysa dahi, girîve<a name="footnote1763"></a><sup><a href="#bookmark4563">1763</a></sup><sup></sup> vü şi‘âfdan yol bulup, memleketlerine insırâf ve bu sebeble muhâfaza-i Livâ-yı sa‘âdet-iltivâda vâfî asker kalmadığından başka, sevâhil-i Tuna'nın muhâfazası dahi vücûd-i asker ile iktinâf olunacağı zâhir olup, şitâ askeri vürûd edinceye dek, Edirne ve havâlîsi kazâlarından mikdâr-ı vâfî asker ihrâc ve İsakçı'ya îsâl olunmak ve Ordu-yi hümâyûn hazînesinde umûr-i mühimmeye sarf içün vücûd-i nukûd mefkûd </span><span class="font14" style="font-weight:bold;">[M2 108] </span><span class="font14">olmağla, bir mikdâr akça gönderilmek ve sevk-i asker bir vezîr-i dilîrin ikdâmına mevkûf olup, bu mâdde dahi Rikâb-ı müstetâb tarafından tedbîr olunmak tazarru‘âtıyla, bir kıt‘a takrir, merfû‘-i Der-i Şevket-masîr kılınmışidi. Takrîr-i mezkûr manzûr-i Şehriyâr-ı kâmilü'ş-şu‘ûr oldukda, verây-ı perde-i takdîrden rû-nümâ olan suver-i hayr u şerr meşiyyet-i Fa‘âl-i Mutlak ile cilveger olduğunu fehm ile himmet kûh-efgen-i Şâhâneleri'ne fütûr getürmeyüp, Rumeli'nin sol ve orta kollarında vâki‘ kazaların darb ü harbe muktedirleri bir ân akdem İsakçı'ya varup, emr-i muhâfazaya ihtimâm etmeleri zımnında lâzım gelenlere ısdâr-ı ahkâm ve bâlâları hutût-i şerife ile tezyîn ve mukddem kapucu-başılar ta‘yîn olunduğundan gayri, umûr-i sefere harc olunmak içün bin kîse akça dahi irsâl ve ordu hazînesine teslîm ü îsâl olunup, muhâfaza-i enhâ ve muhârese-i ercâ husûslarına kemâl-i tekayyüd ü i‘tinâ olunmak emrini hâvî bir kıt‘a hatt-ı hümâyûn dahi sâbıkâ Kethudây-ı Sadrıa‘zamî Ahmed ‘İzzet Efendi vesâtatıyla şeref-rîz-i vürûd ve otak-ı Sadrıa‘zamî'de Mektûbî el-Hâc ‘Abdurrez-zâk Efendi'ye kırâ‘et etdirilüp, mahzâ lutf-i hazret-i Tâcdârî'den levha-tırâz-ı vuzûh olan iltifât ü istimâlet cümleye sebeb-i tuma‘nînet ve sürûr-i nâ-mahdûd oldu. Ordu-yi hümâyûn ricâli râkib oldukları hayvânâtı Kartal'dan berü tarafa imrâr imkânını bulamadıkları, mekşûf-i zamîr-i Şehriyârî olup, </span><span class="font14" style="font-weight:bold;">[mısra]„:</span></p>
<p><span class="font14">“Huyûlün tudâhî'l-berka ‘adven ve rekzaten”<sup>1</sup></span></p>
<p><a name="bookmark4564"></a><span class="font14">mazmûnuna sezâ-vâr otuz re‘s esb-i berk-reftâr ve on re‘s rehvâr Efendi-yi mûmâ ileyh ile tesyâr buyurup, herkesin haddine göre taksîm ve cümlesi memnûn-i lutf-i sâhib-i tâc ü dîhîm kılındı. Efendi-yi mûmâ ileyh birkaç gün Ordu-yi hümâyûn'da ikâmet ve taraf-ı Serdâr-ı ekremî'den mazhar-ı birr ü mekremet kılındığından başka, ma‘iyyetinde olan Hâs-ahûr takımı dahi kesb-i mâye-i menfa‘at eyleyerek, cümlesi Âsitâne-i sa‘âdet'e ‘azîmet eyledi.</span></p>
<h2><a name="bookmark840"></a><span class="font14" style="font-weight:bold;"><a name="bookmark4565"></a>İhsân-ı Vezâret be-Dağıstânî „Ali Ağa</span></h2>
<p><span class="font14">Bâlâda ifâde olunduğu vech üzere, otuz bin kadar asker bî-pâ vü ser Akkerman ve Özi taraflarında vâleh ü hayrân pûyân olup, o makaleleri cem‘ ve a‘dâ tasarrufuna dâhil olmayan </span><span class="font14" style="font-weight:bold;">[M2 109] </span><span class="font14">memâliki muhâfaza ile hasbe'l-makdûr zarar-ı düşmeni def‘ etmek makâsıdıyla, Bucak taraflarında bulunanlardan bir şahs-ı müte‘ayyine Vezâret verilüp, askere Başbuğ nasb olunması erkân-ı saltanat ve ehl-i meşveret sevk u îrâd etmişler idi. Dergâh-ı ‘âlî Kapucu-başılarından İsakçı Anbar Emîni Dağıstânî ‘Ali Ağa, vâki‘ olan ma‘rekelerde izhâr-ı celâdet ve bâ-husûs İsmâ‘îl vak‘asında vüzerâ vü ru‘esâ kenâre-gîr-i selâmet olduklarında, mûmâ ileyh o havâlîde ikâmet ve müdâfa‘a-i a‘dâya mübâderet eylediği menkal ve hakkında her tarafdan hüsn-i şehâdet, sem‘-i Serdâr-ı ekremî'ye mevsûl kılınup, bâlâda beyân olunan garaz u hikmete binâ‘en, rütbe-i vâlâ-yı Vezâret'le kadri i‘lâ ve menşûr-i Vezâret etbâ‘-ı Sadrıa‘zamî'den biriyle karşu tarafa isrâ olunmu-şidi. Düşmen tarafından insidâd-ı me‘âbir zâhir olduğundan, resânende-i menşûr-i Vezâret gerüye ‘avdet ve ifâde-i keyfiyyet eyleyüp, bu sûretde kasd-ı mezkûr bi't-tab‘ mülgâ ve mevkaf-i meşiyyet ve hükm-i cenâb-ı Hudâ olmuşidi. Ağa-yı mûmâ ileyh ise, hakkında muzmer olan ‘inâyetden bî-haber ve o havâlîde olan asker-i güm-kerde râha rehber olarak Özi'ye vürûd ve a‘dâ ile câ-be-câ muhârebe ederek, asker-i mezkûr nâ-çâr atlarını bırakup, Özi'ye ve Akkerman taraflarında mevcûd olan sefâyine rükûb ve birer tarafa vüsûb eyleyüp, o aralıkda Ağa Paşa dahi kenâr-ı selâmete vâsıl ve Ordu-yi <a name="bookmark4566"></a>hümâyûn'a dâhil olup, Ağa-yı mûmâ ileyh bir zemân dahi o havâlîde geşt ü güzâr ve âhıru'l-emr bir sefineye süvâr ve Varna Iskelesi'ne resîde ve andan sonra Ordu-yi hümâyûn'da ‘inân-keşîde oldu. Düşmen Kartal Sahrâsı'nda hayme-nişîn ve berü tarafa sû-i kasd niyyeti ile der-kemîn olduğundan başka, Ordu-yi hümâyûn halkı meştâ tarafına ‘akd-ı niyyet ve Isakçı'yı muhâfaza ve bâ-husûs anbarları muhârese içün Serdâr-ı ekrem bir vezîr ta‘yinine ‘azîmet edüp, rütbe-i Vezâret ‘an-asl mûmâ ileyhe musam-mem olduğundan, işbu cumâdelûlâ evâhırında<a name="footnote1764"></a><sup><a href="#bookmark4567">1764</a></sup><sup></sup> rütbe-i vâlâ-yı Vezâret'le kadri terfî‘ ve Isakçı Ser‘askerliği'yle ‘unvân-ı menşûr-i Vezâret'i tevkı‘ olundu.</span></p>
<h2><a name="bookmark841"></a><span class="font14" style="font-weight:bold;"><a name="bookmark4568"></a>Vefât-ı Şerîf-i Mekke</span></h2>
<p><span class="font14">Sinîn-i mütetâvileden berü, Mekke-i mükerreme'de dest-ârâ-yı çemen-i suffa-i Şerâfet olan Şerif </span><span class="font14" style="font-weight:bold;">[M2 110] </span><span class="font14">Müsâ‘id, Cidde vâlîlerine mahsûs olan fevâyide müdâhale ile umûrunda fârid olup, eşbâhında<a name="footnote1765"></a><sup><a href="#bookmark4569">1765</a></sup><sup></sup> umûr-i Şerâfeti idâreye kadir ve müşârun ileyh ile mu‘ârazaya kabil bir merd-i behâdır bulunmadığından, ‘azli müte‘azzir ve keyfe mâ-yeşâ o tarafları tasarruf ile istimâ‘-ı ahkâm-ı Sultânî'de mukassır olmuşidi. Seksen dört senesi muharreminin yirmi yedinci hamîs günü<a name="footnote1766"></a><sup><a href="#bookmark4570">1766</a></sup><sup></sup> </span><span class="font14" style="font-weight:bold;">[mısra]„</span><span class="font14">:</span></p>
<p><span class="font14">“Ve küllü mes‘adatin yevmen se-tünhadir </span><span class="font14" style="font-style:italic;">”<a name="footnote1767"></a><sup><a href="#bookmark4571">1767</a></sup></span><span class="font14"><sup></sup></span></p>
<p><a name="bookmark4572"></a><span class="font14">mefhûmu üzere müşârun ileyh fevt ve zâyik-i merâret-i, </span><span class="font14" style="font-style:italic;">“küllü nefsin zâ’ikatü'l<a name="footnote1768"></a><sup><a href="#bookmark4573">1768</a></sup><sup></sup>-mevt”<a name="footnote1769"></a><sup><a href="#bookmark4574">1769</a></sup></span><span class="font14"><sup> </sup>olup, silsile-i ‘Adnâniyye'den Şerîf Ahmed cümle ‘indinde mümtâz ve ser-âmed olduğundan, mesned-i Şerâfet'e ihtiyâr olunduğunu hâvî o taraf-ı bâhiru'ş-şerefden ‘arz ü mahzar tesyâr olunmağla, lâzım gelen teşrîfâtın bir sûreti ve tahrîr olunacak Nâme-i hümâyûn'un müsveddesi, Beylik ve Teşrîfât kalemlerinden ihrâc ü terkim ve Rikâb-ı hümâyûn tarafına takdîm olundu.</span></p>
<p><span class="font14" style="font-weight:bold;">Me’mûriyyet-i „Abdî Paşa be-muhâfaza-i Maçin ve Abaza Paşa be-cânib-i Hırsova ve fevt-i İbrâhîm Paşa ve vukû‘-i tevcîhât-ı vüzerâ</span></p>
<p><span class="font14">Nehr-i Tuna'nın berü taraflarına bir takrîb mürûr ile ehl-i Islâm'ı âvâre-i huzûr etmek hasm-ı bergeşte-i ahvâle ecell-i me‘ârib olduğu zihne mütekarib olduğundan, sevâhil-i İslâmiyye'yi muhâfaza vâcib olmağla, binâ-berîn Rumeli Vâlîsi Vezîr ‘Abdî Paşa bundan akdem İsakçı Ser‘askerliği'ne intihâb ü intika olunup, şimdiye dek mülâzemet-i Ordu-yi hümâyûn ile visâde-i râhata ittikâ etmişidi. Dağıstânî ‘Ali Paşa'nın vürûdu Ser‘askerlik niyyetini ilga ve müşârun ileyhin bir tarafa me’mûriyyetini ilcâ eylediğine binâ‘en, ‘Abdî Paşa Maçin muhâfazasına ve İç-il Mutasarrıfı Vezîr Abaza Paşa Hırsova tarafına ta‘yîn ü irsâl ve onar bin guruş karzen taraflarına i‘tâ olunup, me‘mûr oldukları mahallere teveccüh ü ‘azîmetleri isti‘câl olundu. Müşârun ileyhimâ garet-zede-i a‘dâ ve tabl ü surnâ ve ‘unvân-ı Vezâret'den mu‘arrâ ellişer altmışar etbâ‘ ile reh-peymâ oldular.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
<p><span class="font9">6</span></p>
</div><br clear="all">
<p><span class="font14">Tefâsîl-i ahvâli bundan akdem bast u ifâde ve el-yevm Silistire'de ikameti irâde olunan Vezîr Sârım İbrâhîm Paşa'yı mübtelâ olduğu ‘illet-i merâk-ı ihtinâk ve evâsıt-ı Cumâdelâhıre'da<a name="footnote1770"></a><sup><a href="#bookmark4575">1770</a></sup><sup></sup> hükm ü irâde-i hazret-i Hallâk mâh-ı serî‘us-seyr ‘ömrünü giriftâr-ı ‘ukde-i mehâk edüp, mutasarrıf olduğu Sivas </span><span class="font14" style="font-weight:bold;">[M2 111] </span><span class="font14">Eyâleti, Özi Muhâfızı ve Silisti-re Vâlîsi Vezîr Hazînedâr ‘Ali Paşa'ya ve Silistire Eyâleti, İsakçı Ser‘askeri Vezîr Dağıstânî ‘Ali Paşa'ya tevcîh ve bu veçhile halleri terfîh olundu.</span></p>
<p><span class="font14">Müteveffâ-yı müşârun ileyh bir def‘a Rikâb Defterdârı olan ‘Acem Kılıcı Mustafa Efendi'nin necl-i neçâbet-güsteri ve Defterdâr-ı nâmdâr olan Behçet Efendi'nin birâder-i vâlâ-güheri olup, Maliyye Kalemi'nden neş‘et ile âzmâyiş-i ma‘rifet ve tahsîl-i meleke-i kitâbet edüp, hakkında<a name="footnote1771"></a><sup><a href="#bookmark4576">1771</a></sup><sup></sup> </span><span class="font14" style="font-weight:bold;">nazm:</span></p>
<p><span class="font14">—Babası seyf-i ‘acemdir anası gaddâre</span></p>
<p><span class="font14">Tîgan huyludur, ‘uşşâka cefâlar kılıcı”</span></p>
<p><span class="font14">beyt-i meşhûrunu ehâcî vü mücûne mâyil ‘asrın ba‘zı kavâbili terâne-sâz-ı terkîb ve sirran miyânelerinde inşâd ü teşbîb ile müstehakk-ı levm ü te‘nîb olmuşlar idi. Tayy-ı ‘akabât-ı tarîk ile seksen senesi Tersâne Emîni iken ‘Avnî Efendi yerine Defterdâr-ı sâhib-i iştihâr ve melhûz-i nazar-ı Şehriyâr-ı İskender i‘tibâr olup, Devlet-i ‘aliyye'de ser-nümâ-yı zuhûr olan müstevfîlerin eşiddâsından ve fenn-i defterîye vukuf-i tâmm tahsîl etmiş ketebenin akviyâsından olup, defterdarlığında ka‘r-ı deryâya rüsûb etmiş emvâl-i mîrîyi gavvâs-ı ‘akl-ı dûr-endîşiyle tahsîl ve Âsitâne'de ve taşrada niçe erbâb ta‘yîn ü iştihârı şiddet-i takazâ ile kavlen ve fi‘len terzîl etmişidi. Vezâreti halinde </span><span class="font14" style="font-style:italic;">li-emrin mâ-sadara<a name="footnote1772"></a><sup><a href="#bookmark4577">1772</a></sup></span><span class="font14"><sup></sup> bî-hemtâdan müsteş‘ir olup, ednâ bir maslahata hod be-hod mübâşe-retden ictinâb ve devlete nâfi‘ bir hıdmete muvaffak olmadığı ma‘lûm-i erbâb-ı elbâb-dır. Müşârun ileyh tüvân-gerân-ı zemâneden olup, iddihâr etdiği emvâl, matla‘-i Vezâret'inden makta‘-i vefâtına dek bîhûde yere sarf ü ibzâl ve ne vârislerine ve ne Bey-tülmâl'e fâ‘ide etmediği zâhir-i hâldir. Kable'l-vezâre mutasarrıf olduğu menâsıb ve dahi <a name="bookmark4578"></a>sonra Ruscuk'da vukû‘ bulan menâkıb, mahallerinde mukayyed ü mastûr ve tekrarı se-beb-i se‘âmet-i erbâb-ı şu‘ûr olduğundan, bu mikdâr ile iktifâ ve: — </span><span class="font14" style="font-style:italic;">Hayru'l-kelâmi mâ kalle ve delle</span><span class="font14">”</span><span class="font10">1 </span><span class="font14">mesleğine i’tisâ olundu.</span></p>
<h2><a name="bookmark843"></a><span class="font14" style="font-weight:bold;"><a name="bookmark4579"></a>Duhûl-i küffâr be-kal„a-i Bender ve Akkerman ve âmeden-i Sefîr-i Moskov</span></h2>
<p><span class="font14">Kartal vak‘asından mukadd^m^Rusyalu Bender üzerine dahi bir tabur tertîb ü irsâl ve uzakdan muhâsaraya iştigâl etmişler idi. Perîşanlık vukû‘undan sonra düşmen Ben-der Kal‘ası'na tekarrub ve her tarafdan </span><span class="font14" style="font-weight:bold;">[M2 112] </span><span class="font14">hasr u tazyîk ile ateş-i ceng telehhüb edüp, mahsûrân-ı îslâm müdâfa‘ya kıyâm ve leyl ü nehâr nâr-ı küffâra ıstıbâr ile kal‘anın medâhil ü mehâricini muhâfazaya ihtimâm eyledikleri hâlde, bi-emrillâhi Te‘âlâ îslâm'a tâ‘ûn müstevlî olup, mevtây-ı Müslîmîn'i defne vakit bulamadıklarından, hânelerinde pinhân ve yine bu hâl ile emr-i müdâfa‘ada bezl-i cân edüp, o esnâda Ser‘askerleri Vezîr Mehmed Paşa dahi mat‘ûn ve şehâdet-i hakîkiyye ile memnûn olup, bi'l-ittifâk ‘Abdülcelîl-zâde Vezîr Mehmed Emîn Paşa'yı tavâyif-i askerî Ser‘askerliğ'e takdîm ve zimâm-ı mehâmm-ı nâsı yedine teslîm eylediler. Düşmen-i nâ-bekâr birkaç def‘a teshîr-i kal‘a kasdıyla hücûma ibtidâr eyleyüp, her hamlede hâyib ü hâsir ve zor-i bâzû-yi mücâhidîn ile esve-i hâl ile münkesir olduysa dahi, imdâdları ‘ale't-tevâlî vürûd ile hasr-ı kal‘adan gayr-i fâriğ ve müddet-i muhâsara dahi üç mâha bâliğ olup, turuk-i imdâd mesdûd ve esbâb-ı necât mefkûd olduğundan gayri, kal‘ada mevcûd guzâtın bir mikdârı tâ‘ûndan nâ-bedîd ve bir mikdârı vukû‘ bulan yürüyüşlerde şehîd olup, nâ-gâh bir gice a‘dâ, askerini iki kısma taksîm ve sâ‘at dörtde yürüyüşü tasmîm edüp, bir fırkası ehl-i îslâm'ı işgâl ve diğer fırkasını mustahfızdan hâlî îstanbul kapusuna irsâl ve ner-dübânlar nasbı ile kal‘aya vülûc ve her ne kadar müdâfa‘ya ihtimâm olunduysa, mücâhidîn-i îslâm'ın kazâ vü kader sa‘yini pûç edüp, hâh ü nâ-hâh istîmân ile tahlîs-i cân eylediler. Kal‘ada mevcûd ricâl ü nisvânı Nehr-i Turla'dan imrâr ve ‘arabalara tah-mîl ile Leh tarafına tesyâr eyledi. Bender yürüyüşlerinde Rusyalu'nun katî çok askeri zâyi‘ ve ser-kerdeleri baş-vekîlin birâderi Panin bu sebeble împeratoriçe tarafından mu‘âkab olup: —O mikdâr askeri kırdırmadan ise, kal‘ayı terk evlâ idi” dediği miyânele-rinde şâyi‘dir. Akkerman tarafında olan a‘dâ hasr-ı kal‘aya mübâşeret eylediklerinde, derûnunda bulunan gayretsizler: —Bender eğer kabza-i tasarrufa geçer ise Akkerman hâzır ve müheyyâdır” deyerek mukâvele ve müddet-i mezkûrede birbiriyle hüsn-i mu‘âmele </span><span class="font14" style="font-weight:bold;">[M2 113] </span><span class="font14">ederler idi. Bender keyfiyyeti vuku‘unda kal‘ayı bilâ-nizâ‘ teslîm ve seng-i melâmetle vücûd-i bed-bûdların tercîm eylediler. Yedisan Kabîlesi nüfûs u emvâlleriyle sâlim ve yerlerinde kâyim olmak üzere Rusyalu ile mu‘âhede ve birbirine sened i‘tâsıyla kavî mevâ‘ideleri sebkat etmişidi. Bender'i istîlalarında ehâlî-yi Ben-der'in ekserîsi bizim ile hısm u akribâ olup: —‘Alaka-i iltihâm ile bize mesned olanlar, mu‘âhedeye dâhildir” deyü ısrâr u ibrâm ve hâh u nâ-hâh bin yedi yüz kadar ehl-i İslâm'ı kayd-ı esrden tahlîs ile Aksu'dan imrâr ve Özi'ye çıkarup, andan Kırım'a tesyâr etdikleri ba‘zı sikâtdan mesmû‘ olmuşdur. Haber-i Bender bir müddetden berü munkatı‘ ve imdâd irsâli bi'l-külliyye mümteni‘ olduğundan, Serdâr-ı ekrem leyl ü nehâr mübte-lây-ı endûh u gam ve nâ-gâh Kartal tarafında olan a‘dâ ordusunda taraf taraf top şenliği vâsıl-ı sem‘-i nâs ve istihbâr mümkin olmadığından, hâlet-i mezkûre bâ‘is-i ihtilâl-i havâs olup, Sadrıa‘zam Bender'den havfını izhâr ve bu hâtırayı ba‘zı hem-râzlarına iş‘âr eyledi. Cumâdelûlânın yirmi ikisinde<a name="footnote1773"></a><sup><a href="#bookmark4580">1773</a></sup><sup></sup> Bender Defterdârı Tayyib Efendi ma‘iyyetiyle Bender'e ‘azîmet eden Baş-muhâsebe kâtiplerinden Pîrî Efendi'ye Moskovlu Yuvan Petro nâmıyla lisân-âşinâ bir Bin-başı koşup, İsmâ‘il'e ba‘de'-vusûl Ordu-yi hümâyûn'a gelmek istid‘âsında oldukları haberi tevârüd edüp, mesfûrun Ordu-yi hümâyûn'a gelmesi sebeb-i kıl ü kâl ve bâ‘is-i ihtilâl olur ma‘nâlarıyla, Tulça'da keyfiyyete vukûf u ıttılâ‘ içün Anadolu Muhâsebecisi Nazîf İbrâhîm Efendi o tarafa isrâ‘ olunmuşidi. Efendi-yi mûmâ ileyh kasaba-i mezkûrede Pîrî Efendi ile mülâkât ve sebeb-i vürûdunu su‘âl ve ol dahi Bender'in giriftâr-ı dest düşmen-i bed-sigâl olduğu keyfiyyetini icmâl ve Emîn Paşa harclık istid‘âsı ile kendüyü bu tarafa gönderdiğini beyân ve ifâde-i hâl eyledi. Bundan sonra Bin-başı istıntâk ve Merşal tarafından kâğıd ile gelüp, mefhûmu beyne'd-devleteyn tecdîd-i ‘ahd ü mîsâk olduğunu Efendi-yi mûmâ ileyh karâyin-i hâliyye ile istirâk edüp, orduya lüzûm-i ihzârı mûmâ ileyh tarafından tahrîr ve tıbk-ı işâreti üzere </span><span class="font14" style="font-weight:bold;">[M2 114] </span><span class="font14">ma‘an getürülmesi husûsu taraf-ı Sadru's-sudûrdan tastîr olunup, mâh-ı mezkûrun yirmi beşinci günü<a name="footnote1774"></a><sup><a href="#bookmark4581">1774</a></sup><sup></sup> Ordu-yi hümâyûn'a vâsıl ve Re‘îs Efendi dâ‘iresinde ih-zâr olunan haymeye nâzil oldu. Merşalın mektûbu tercüme olunup, me‘âli şurût-i musâlaha in‘ıkâdına ruhsat-ı kâmilesi olmakdan ibâret olup, keyfiyyet Rikâb-ı kâm-yâbdan istîzâna dek mesfûrun Ordu-yi hümâyûn'da ikâmeti çendân münâsib görülme-yüp, bundan sonra cevâb-ı mektûb Merşal dostumuza tahrîr olunur” deyü mesfûra i‘âde ve keyfiyyet Âsitâne tarafından tahrîr u ifâde olunmuşidi. Nemçe ve Prusya taraflarından mâdde-i tevassut bundan akdem istid‘â ve Devlet-i ‘aliyye tarafından dahi rûy-i mümâşât ibdâ olunmağla, tevassutları kabûl olunmadığı, renciş-i hâtırlarına mü‘eddî olacağı beyânıyla, Rikâb tarafından zuhûr eden müsveddeye nazaran Merşal'e cevab-nâme tahrîr u isrâ olundu. Ceng vaktinde tavr-ı sulh ve vakt-i sulhda tavr-ı ceng irâ‘esi fi‘l-i kudemâ ve cengin netîcesi mâlûm olmayup, galebe el vermişiken fursatı fevt etmemek kâr-ı ‘ukâlâ olduğundan, Frenk tâyifesi dahi dâyim bu mesleğe iktidâ eylediklerinden, Ordu-yi hümâyûn'da bulunanlar Moskovlu'nun sulha talebini za‘fına haml ile gün be-gün itlâf-ı ricâl ve izâ‘at-ı maldan gayri bir fâyide etmedikleri vâreste-i kayd-ı istidlâldir.</span></p>
<h2><a name="bookmark844"></a><span class="font14" style="font-weight:bold;"><a name="bookmark4582"></a>Matlab-ı nefîs</span></h2>
<p><a name="bookmark4583"></a><span class="font14">Münâvî </span><span class="font14" style="font-style:italic;">Câmi„u's-Sagir Şerhi'</span><span class="font14">nde<a name="footnote1775"></a><sup><a href="#bookmark4584">1775</a></sup><sup></sup>, ehl-i İslâm'a a‘dâ-yı dînin galebesi vâki‘ ve müdâfa‘a müte‘azzir ü mümteni‘ olursa, sâyir müslimînin vikâye-i erâzî ve vesâyet-i nefs ü mâlları garazıyla in‘ikâd-ı sulh, feth u nusrat kabîlinden ma‘dûd olduğunu tahrîr etmişdir. Müslime bin ‘Abdulmelik niyyet-i cihâd ile şucce‘ân-ı ‘Arab'dan müretteb pür-sâz ü seleb yetmiş seksen bin asker-i müntehab ile Şâm'dan râyet-efrâz-ı kıyâm ve sügûr-i İslâmiyye'den Kostantıniyye'ye varınca küffâr ile birkaç mahalde ber-zede-dâmân-ı hısâm olup, çend-în-bâr fevz ü zafere neyl ile mübtehic ve hadden bîrûn küffâr hufra-i nâra mütedahrac olmuşiken: — </span><span class="font14" style="font-style:italic;">El-harbü sicâlün”<a name="footnote1776"></a><sup><a href="#bookmark4585">1776</a></sup></span><span class="font14"><sup></sup> kâ‘idesi üzere cünûd-i muvah-hidîne dahi bir def‘a şiken-i tefrika ‘ârız olup, şedâyid ve nevâyib-i harbiyyeye ‘adem-i musâberetle ‘avdete niyyet etmişler idi. </span><span class="font14" style="font-weight:bold;">[M2 115] </span><span class="font14">Mesleme bin ‘Abdülmelik bir mîr-i zâhiru'l-keşf ve gazâya hırs u şevki zâyid ‘ani'l-vasf olduğundan, guzâtı vücûh-i is-timâlet ve şevk ile igrâ ve niyyet-i ‘avd ü insırafların fesh u ilgâ ve Kostantıniyye'ye gelüp, müsâmere-i hazret-i Şeyh-i Ekber'de tafsîl olunan mâ-cerâ vukû‘undan sonra mü‘eyyeden<a name="footnote1777"></a><sup><a href="#bookmark4586">1777</a></sup><sup></sup> ‘inân-ı ‘azîmeti Şâm tarafına irhâ etmişidi. Kat‘-ı felevât ve tayy-ı ‘akabât ile hâric-i Şâm'a vusûl ve ruhsat-hâh-ı duhûl oldukda, nasafat ü ‘adlde ahadü'l-‘Ömereyn olan ‘Ömer bin ‘Abdülazîz halîfe bulunup, mülâkâta cevâz vermeyerek, Emîr-i müşârun ileyhi giriftâr-ı çâr-mevce-i işmi‘zâz edüp, ne hâl ise birkaç günden sonra bi-vâsıtati'ş-şüfe‘â dâhil-i Şâm ve rü‘yet-i hîş ü tebârıyla şâd-kâm olmuşidi. Birkaç def‘a dîvân-ı Halîfe'ye ‘azîmet ve rü‘yet-i pür-behcetleriyle def'-i uvâ‘im-i hasret kasdın edüp, ‘adem-i encâh-ı matlab ile âvâre-i huzûr ve bir müddetden sonra, meclis-i Halîfe'ye duhûl ile mesrûr olup, cürm ü günâhını su‘âl ve mukaddemât-ı rikkat-engîz ile istikşâf-ı serîre-i hâl eyledikde: —Sana renciş ü ‘itâba sebeb, asker-i İslâm'ı dûr-dırâz mahallere sevk ile it‘âb ve envâ‘-ı elem ü zahmet irtikâb etdirdigindir. Risâlet-penâh salla ‘aleyhi'l-İlâh hazretlerinin lü‘lü‘-pâş-ı tabakçe-i beyân oldukları kavl-i mu‘teber üzere: “Kıyâmet gününde ‘Âdil-i hakiki, ihkâk-ı hukuk-i mahlûkât eyledikde, bir mü‘minin ‘illet-i ifnây-ı vücûduyla muvâhaza olanlar tahlîs-i girîbânda ‘âciz iken, bu tarîkde maktûl olan cem‘-i kesîr-i İslâm'ın cevâbında ne vechile tedârük-i ‘özr edersin Havâlî-yi ‘Amûriyye'nin -ki şimdi Ankara dimekle ma‘rûfdur- fethi ile iktifâ lâzım iken, hadd ü kıyâsdan bîrûn ehl-i İslâm'ı aksây-ı diyâr-ı Rûm'a sefer etdirmek neden lâzım idi? Sana ‘ârız olan cehl ü gafletden terettüb eden seyyî‘âtına el- hâletü hâzihi mu‘âmele-i ‘afv ile kalem-zen-i mazâ mâ-mazâ oldum” deyü ruhsat-ı ku‘ûd ile Emîr-i mezkûru şeref-mend ü mes‘ûd eyledi. Halîfe'nin Mesleme'yi ‘unf ile muvâhazesi sefer-i ba‘îd ile itlâf-ı nüfûsdan tahzîr ve askeri mehleke ve muhâtaraya ilkadan men‘ ü tenzîr idi.</span></p>
<p><a name="bookmark4587"></a><span class="font14">Kartal ve Îsmâ‘îl vak‘alarında zâyi‘ olan nüfûs u çâr-pâ ve firâra iktidârı olmayarak me’sûr olan zu‘afâ lâ yu‘ad ve lâ yuhsâ kabîlinden olup, düşmen sulha </span><span class="font14" style="font-weight:bold;">[M2 116] </span><span class="font14">hâhiş göstermişiken, mümâşât olunmak lâzım gelse idi, cengin gayetinde vukû‘ bulan musâlahadan birkaç kat ziyâde Devlet-i ebed müddet'in fâyide edeceği mukarrer idi; —</span><span class="font14" style="font-style:italic;">Zâlike takdîru'l- ‘Azîzi'l- ‘Aîîmı”</span><span class="font10"> 1</span><span class="font14">.</span></p>
<h2><a name="bookmark845"></a><span class="font14" style="font-weight:bold;"><a name="bookmark4588"></a>Me’mûriyyet-i Mes„ûd Girây Sultân be-cânib-i Bükreş</span></h2>
<p><span class="font14">Mukaddemâ güzâriş-pezîr-i kilk-i tahrîr olduğu vech üzere ‘usât-ı re‘âyânın seby ü tedmîrleri zımnında verilen fetâvâ-yı şerîfe etrâfa neşr ü i‘lân ve fevc fevc asâkir-i Îslâm sevâhil-i Tuna'da ictimâ‘ ile karşuya murûr içün istîzân ‘akabinde, Çengîzîler'den Mes‘ûd Girây Sultân dahi altı bin kadar askeriyle Niğbolu'ya gelüp, ol dahi bir tarafdan çapula gitmek ruhsatını cûyân olmuşidi. Ol vakt Kırım Hân'ı olan Devlet Girây, kabâyil-i Tatar ve sâyir sunûf-i askerî ile bi'l-istihbâr Yaş Kasabası'nı tâlân ve düşmeni perîşân etmek kasdını iş‘âr edüp, mûmâ ileyhin yarlığ-i Hânî'ye ‘adem-i i‘tibâr ile hod be-hod hareketini icâzet-i devlete haml ile ‘azlini istidlâl ve kara-gâhı olan Kavşan'dan kıyâm etmeyerek izhâr-ı infi‘âl edüp: —Hân'ın hâtırına ri‘âyet lâzımdır” deyü, karşu tarafa mürûruna ruhsat verilmeyüp, Mayosa Çiftliği'ne ‘avdet etdirilmişidi. Tatar tâyifesinin bir mikdârı bu defa Hân ile Kırım tarafına ‘âzim ve ba‘zısı bi'l-istîmân Bucak erâzîsi n-de mütemekkin ü kayim olup, bunların bir mikdârı Tuna'yı berü geçüp, Îsakçı ve Baba-dağı ve sâyir mahallerde çerge-nişîn ve himâyet-i devlet ile emîn olmuşlar idi. Ordu-yi hümâyûn'da olan asker fevc fevc vilâyetlerine şitâb ve hücûm-i ceyş-i şitâ ile Ordu-yi hümâyûn'un meştâ tarafına çekilmesini zarûriyyât-ı vakt îcâb edüp, herkes bu makaleyi tefevvüh ve tehyi‘e-i levâzıma teveccüh edüp, kable'l-hareke muhâfaza-i sevâhil, emr-i lâzım ise dahi, bu garazın husûli vücûd-i askere mevkuf ve rikâb tarafından ta‘yîn olunan asâkir henüz vârid olmadığından, Îsakçı'da ikamet muhâtara ve mahûf olduğunu erkân-ı devlet müzâkere ile erbâb-ı istişâreden taleb-i tedbîr ve herkes ifrâğ-ı<a name="footnote1778"></a><sup><a href="#bookmark4589">1778</a></sup><sup></sup> mâ-fi'z-zamîr edüp, encâm-ı kâr sâlifü-zikr Mes‘ûd Girây tedârük edebildiği asker ile bu taraflara gelüp, Tuna'nın berü yakasına geçen Tatarlar'ı dahi ma‘iyyetine </span><span class="font14" style="font-weight:bold;">[M2 117] </span><span class="font14">istishâb ve hey‘et-i ictimâ‘iyyesine kuvvet ü tâb vererek, emr-i muhâfazaya kıyâm eylemesi münâsibdir” deyü erbâb-ı vukuf ittifâk ve cümlesi yek-sâk u vifâk oldular. Sadrıa‘zam ve Sipeh-sâlâr-ı ekrem hazretleri Selâtîn-i Çengîziyye'nin istihdâmı hanlara münhasır ve bu âna dek mesnedimizde kayim olanların emriyle hatt u tirhâllerine ta‘arruz müte‘azzir olduğu zâhir ve henüz Hân ne tarafda olduğu nümâyân olmamışiken, Sultân-ı mûmâ ileyhin me‘mûriyyeti mahzûrdan hâlî değildir kavliyle ısrâr ve Ordu Kadısı ve Resmî</span></p>
<p><span class="font12">“<sub>(</sub>,_LJI jjydl ^yi UJI3 = Bütün bunlar mutlak güç sahibinin, hakkıyle bilenin takdiridir” anlamına gelen bu cümle Kur’an el-En’âm 6/96; Yasin 36/38 ve Fussilet 41/12. âyetlerde yer almaktadır.</span></p>
<p><a name="bookmark4590"></a><span class="font14">Efendi cevâba iktidâr edüp, vakt-i şiddet ü muzâyakada hıdmet-i devletden dûr ve Kırım cânibinde mahsûr olan Hân'ın ‘âyîn-i Çengîziyân'a muhâlefeti vâzıh u beyyin ve bu ‘illetle hâtırına ri‘âyet lâzım gelmediği müte‘ayyen olup, devletin husûl-i maslahatına nazar ve: “Zeyd ü ‘Amr'ın hâtırına hürmet ile ta‘vîk-i emr-i ehem mûcib-i hatardır” demişler iken kârger olmayup, kazıyye bu hâl ile kalmışidi. Mûmâ ileyhin bilâ me‘mûriyye vech-i meşrûh üzere gazâya meyl ü şevkini Şehriyâr-ı dîndâr hazretleri istimâ‘ buyurup, Rikâb-ı hümâyûn tarafından Bükreş cânibine me’mûriyyet emri ısdâr ve tarafına irsâl ve fî'l-hâl emr-i ‘âlîye imtisâl ile vâfir asker cem‘ edüp, Yergöğü tarafına neşr-i bâl-i is-ti‘câl ve o havâlîyi vâreste-i ihtimâl-i zarar-ı a‘dâ-yı bed-meâl eyledi.</span></p>
<p><span class="font14" style="font-weight:bold;">Vefât-ı Hüsâmeddin Paşa ve Kapudân-ı deryâ şüden-i Cezâyirli Hasan Paşa bâ-rütbe-i Vezâret ve vukü„-i nusrat der-Cezîre-i Limni</span></p>
<p><span class="font14">Donanma vak‘asında Kapudan Paşa ve Cezâyirli Hasan Bey ve Ca‘fer Bey berren İzmir'e geldikleri, sâmi‘a res-i hazret-i Şehriyârî olup, Deryâ Kapudanlığı ile Ca‘fer Bey'in bâd-bân-ı ikbâli küşâde ve Cezâyirli Hasan Bey iki tûg ile Kapudâne nasb olunup, Boğazhisâr'a gelmeleri ifâdesiyle, Kapudân-ı sâbıkın Gelibolu'da ikâmeti irâde olunmuşidi. Müşârun ileyh vukû‘ bulan dâhiye-i ‘uzmâdan müte’essir ve zücâc-ı hâtırı seng-i gayretle münkesir olup, birkaç gün zarfında keştî-yi ‘ömrünü mevc-i tûfân-ı ecel gark ve şirâ‘-ı zindegânîsini<a name="footnote1779"></a><sup><a href="#bookmark4591">1779</a></sup><sup></sup> tünd-bâd-ı merg-i bî-emân hark edüp, oğlu Hamdullah Bey hakkında bahr-i jerf-i ‘âtıfet-i Şâhâne mütemevvic ve pederinin süvâr olduğu Çek-dirme Kapudanlığı ile mesrûr u mübtehic oldu. Ak-deniz'de </span><span class="font14" style="font-weight:bold;">[M2 118] </span><span class="font14">geşt ü güzâr eden küffâr, Limni Cezîresin'i istîlâya heveskâr olup, nâ-gâh Cezîre-i mezkûreye asker ihrâc ve ekser mahallini zabt ü târâc etdikden sonra altmış gün kadar kal‘ayı mahsûr ve ehâlîsini istîmâna mecbûr edüp, ehl-i hisâr nâ-çâr istîmân ile teslîm-i kal‘aya karar verüp, tevsîk-i peymân zımnında hattâ i‘tây-ı erhân ve bir gün sonra îfây-ı ‘ahdı halîde-i ezhân etmişler iken, neheng-i deryâ-yı vegâ Cezâyirli Hasan Paşa asâkir-i kesîre ile hemân o gice Cezîre-i mezkûreye idrâk ve güzergâhında olan düşmen gâfil ve mağrûrî-yi seyf-i meslûl ve tîg-i maskûl ile ifnâ vü helâk edüp, kal‘ayı fazl-ı Zi'l-minen ile âzâde-i dest-i düşmen ve mahsûrları vâreste-i terk ü vatan eyledi. ‘Ale's-sabâh ser-kerde-i düşmene mûmâ ileyh irsâl-i peyâm edüp, mukaddemâ ehâlî tarafından verilen erhân, tahliye-i kal‘a maslahatı içün meşrût olduğu bâhiru'l-bürhân ve el-hâletü hâzihi zikr olunan kal‘a, tîg-i mîg-ı reng-i celâdetimiz ile tahlîs olunmağla, şart-ı mezkûr münfesih ü mülgâ ve bundan sonra rehinleri tevkif şartın hılâfını tahkik eder bir ma‘nâ olup, ‘ahdi îfâ ile tarafınızda rehin olan kimseleri bu tarafa tesyîr ve: “Kal‘ayı yedimizden istihlâsa takatınız var ise, işte meydan görelim âyine-i devrân ne sûret nümâyân eder” kelimâtıyla düşmeni tagrîr edüp, nakz-ı ‘ahd şuyû‘uyla re‘âyâ lisânına düşmekden hazer ve rehinleri i‘âde ve Limni Cezîresi muzâfâtından<a name="footnote1780"></a><sup><a href="#bookmark4592">1780</a></sup><sup></sup> Mondoroz nâm mahalle asker ihrâc <a name="bookmark4593"></a>eyleyeceğini ta‘yîn-i vakt ile ifâde eyledi. Fi'l-hakıka mahall-i merkuma asker ve top çıkarup muhârebeye hâzır olduğu zâhir ve fi'l-hâl Paşa-yı mûmâ ileyh dahi ma‘iyyetinde olan behâdırlar ile ceng yerine gelüp, havl ü kuvvet-i cenâb-ı Hakk'a i‘tızâd ile ebvâb-ı muhârebeyi küşâd ve âgâz-ı nizâl ü tırâd edüp, çok geçmeden nesîm-i ‘anber-şemîm-i nusrat hübûbuyla gürûh-i a‘dâ perîşân ü müzmahil ve cümlesi seyf-i cân-sitân-ı guzât ile müdemmir ü müste‘sıl olup, ancak sekiz nefer ecel-i nâ-resîdeleri tahlîs-i cân u ser ve donanmalarına îsâl-i haber eylediler. A‘dâ-yı dîn Cezîre-i mezkûrede kışlamak tah-mîn eylediğine binâ‘en, mühimmât ü zehâyir ve sâyir edevâtını gemilerden ihrâc ve Cezîreye idrâc etmişidi. Zikr olunan mühimmât ve sâyir edevât ba‘de'l-inhizâm </span><span class="font14" style="font-weight:bold;">[M2 119] </span><span class="font14">makbûz-i dest-i igtinâm-ı dilâverân-ı Islâm oldu. Düşmen bu inkisâr-ı fâhişe ‘adem-i kanâ‘at ve tekrar istihlâs-ı kal‘a sevdâsıyla cezîrenin bir tarafına asker ihrâc eylediği resîde-i rütbe-i şöhret olup, Paşa-yı mûmâ ileyh fi'l-hâl mahall-i mezbûra sevk-i asker ve rezm-gâha vusûllerinde kemâ fi'l-evvel miyânelerinde ceng ü sitîz kâr-ger olup, bu defa dahi düşmen makhûr ve ekserîsi serdâde-i —</span><span class="font14" style="font-style:italic;">gayâbeti'l-cübb</span><span class="font14">”</span><span class="font10">1 </span><span class="font14">helâk ü sübûr olup, bevâkî-yi eşrâr-ı küffâr Nakşe-pâre câniblerine firâr eylediler. Bundan sonra deryâ ve sevâhilden şerr-i a‘dâ müntezi‘ ve ‘adem-i emniyyet şâyibeleri oldukça mündefi‘ olmağla, Paşa-yı mûmâ ileyhin peyveste-i mevki‘-i zuhûr olan celâdet ü şecâ‘ati mûcib-i tele‘lü‘-i kevkeb-i rıf‘ati olup, Deryâ Kapudanlığı tarafına tevcîh ve rütbe-i vâlâ-yı Vezâret'le kadri terfî‘ u tenvîh olundu. Ülgün-Bâr havâlîsinden bundan akdem teçhîzi fermân olunan sefâyin Mora sularına geldiği ihbâr olunduğuna binâ‘en, Âsitâne-i sa‘âdet'den dahi on kıt‘a sagîr u kebîr sefâyin tedârük olunup, levâzımı tekmîl ve Akdeniz boğazı'na tesbîl olunduğundan gayri elli beş ve elli üç zira‘ olarak iki kıt‘a kalyon inşâsına irâde-i hümâyûn cereyân ve Tersâne Emîni Yûsuf Efendi'ye ol vechile sudûr-i fermân ve Sinob ve Midilli ve Rodos adalarında dahi ikişer kıt‘a sefîne inşâsı irâde ve deryâ kaleminin zu‘amâ vü erbâb-ı tîmârı tav‘an ve rev‘an Boğaz muhâfazasına fi-ristâde olundu.</span></p>
<h2><a name="bookmark847"></a><span class="font14" style="font-weight:bold;"><a name="bookmark4594"></a>Zikr-i muhâsara-i İbrâ’îl ve me’mûriyyet-i</span><br><br><span class="font14" style="font-weight:bold;"><a name="bookmark4595"></a>Mektûbî el-Hâc „Abdurrezzâk Efendi</span></h2>
<p><span class="font14">Moskovlu Tuna'nın öte yakasında vâki‘ kılâ‘ u bika‘ın ekserini bilâ-tekellüf ahz u tasarruf ve bu hâle te‘ellüf ile Ibrâ‘îl Kal‘ası'nı teshîre dahi izhâr-ı nahvet ü tasalluf edüp, Kiyov </span><span class="font4" style="font-weight:bold;">(jj-S)</span><span class="font14">ve Podgorican nâmında iki cenerale vâfir kâfir koşup Nehr-i Prut'dan imrâr ve Fokşan Kasaba sı'ndan güzâr ile cumâdelâhırenin on altıncı günü<sup>2</sup> -ki eylülün yirmi beşinci günü<sup>3</sup> idi- kal‘a-i mezbûreyi muhâsaraya ibtidâr eylediler. Ferdâsı yürüyüş sûretinde düşmen kal‘a üzerine hücûm edüp, muhâfız bulunan Canikli Vezîr Süleyman</span></p>
<p><span class="font12">“^&gt;Jl </span><span class="font3" style="font-variant:small-caps;">İLp</span><span class="font12"> = Kuyunun dibine” anlamına gelen bu cümle, Kur’an Yûsuf 12/10 ve 15. âyetlerin ortalarında yer alan bir kısımdır.</span></p>
<p><span class="font12">16 Cumâdelâhıre 1184 = 7 Ekim 1770 Pazar.</span></p>
<ul style="list-style:none;"><li>
<p><span class="font12">16 Cumâdelâhıre 1184 = 26 Eylül 1183 Pazar; bizim ilgili kaynaklardan tespit ettiğimiz tarihle müellifin verdiği 25 Eylül tarihi arasındaki farklılık hilâlin görülmesinden kaynaklanmış olmalıdır.</span></p></li></ul>
<p><span class="font14">Paşa mukaddemce ihzâr eylediği cünûd-i muvahhidîni dervâze-i kal‘adan ihrâc ve düşmeni her tarafdan </span><span class="font14" style="font-weight:bold;">[M2 120] </span><span class="font14">iz‘âc ile yetmiş kadar kelle ve on iki nefer zinde ahz ve a‘dâyı ‘avdet-i kasrîye muhtâc eylediler. Tarrâka-i ra‘da hem-âheng olan sadây-ı top, Ordu-yi hümâyûn tarafından istimâ‘ ve İbrâ’îl'in mahsûriyyetine kesb-i ıttılâ‘ olunup, ahvâl-i kal‘aya vukuf ve vâki‘ olan ahvâli i‘lâm içün fart-ı istikâmetle ma‘rûf bir kimsenin me‘mûriyyetini hayr-hâhân-ı devlet tahsîn ve Sadrıa‘zam Mektûbçusu olan ‘Abdur-rezzâk Efendi bu hatb-ı ehemme ta‘yîn olunup, istihkâm-ı kal‘aya dâyir umûrun temşi-yetine ikdâm ü gayret eylemesi, kûze-i dirâyetine tevdî‘ ile dâyire-i me‘mûriyyeti tevsî‘ olunup, mûmâ ileyh dahi İsakçı'dan hareket ve me‘mûr olduğu cânibe ‘azîmet eylemişi-di.</span></p>
<p><span class="font14">A‘dâ tarafından ahz olunan dil ü kelle Muhâfız Paşa'nın oğlu Mehmed Bey ile Ordu-yi hümâyûn'a vürûd ve kal‘anın su kapusundan gayri cemî‘-i ebvâbı mesdûd olup, el-yevm muhâsaradan zahmet-keş ve halleri kat‘â müşevveş olmayup, düşmen ber-geşte vü zebûn ve ehl-i İslâm gûn be-gûn nasr-ı ‘azîze makrûn olduğunu müşârun ileyh tahrîr ve ordu halkını tebşîr edüp, dillerden Moskovlu olanlar der-zencîr ve re‘âyâdan bulunanlar seyf-i siyâsetle tedmîr olunup, mîr-i mûmâ ileyh taraf-ı Serdâr-ı ekremî'den me‘mûlü derecesinde ikrâm olundukdan sonra pederi tarafına ‘atf-ı zimâm eyledi. Kal‘a-i mezkûreye imdâd ü i‘ânet, erbâb-ı cihâda vâcib ve bu<a name="footnote1781"></a><sup><a href="#bookmark4596">1781</a></sup><sup></sup> bâbda Sadr-ı sütûde-menâkıb leyl ü nehâr bu husûsa mükib olup, İsakçı Ser‘askeri Dağıstânî ‘Ali Paşa askerinden ve sâyir ocağlardan bir mikdâr âdem tedârük ve berren ve nehren İbrâ‘îl'e irsâl ve o vakte dek Mektûbî Efendi dahi Maçin'e varup, Maçin Muhafız'ı Vezîr ‘Abdî Paşa ile vürûd eden askeri kal‘aya îsâl eylediler. A‘dâ kal‘aya rûz-be-rûz takviye ve istihkâm verildiğini müşâhade ve bir buçuk sâ‘at kal‘adan mübâ‘ade ile bir şeb-i târda top altına girmek kasdını mülâhaza eylediği ma‘lûm-i erbâb-ı muhâfaza olmağla, hatar-nâk olan mahaller hücûmlarından hirâset ve tekarrub kasd ettiklerinde top ve humbara ve sâyir sanayi‘-i nâriyye i‘mâline mübâşeret olunarak, pîrâmen-i kal‘adan müsteb‘id ve bâb-ı maksadları her tarafdan münsed olduğunu muâyene ile mahallerinde </span><span class="font14" style="font-weight:bold;">[M2 121] </span><span class="font14">pâ-bercây-ı ârâm ve bu hâl birkaç gün ber-devâm olup, keyfiyyet-i hareketleri enzâr-ı guzâtdan nihân ve fî-mâ ba‘d ne makule evzâ‘ ihtirâ‘ eyleyeceklerinin mechûliyyeti, bâ‘is-i teşettüt-i zann ü gümân olup, mâh-ı mezkûrun yirmi beşinci günü<a name="footnote1782"></a><sup><a href="#bookmark4597">1782</a></sup><sup></sup> kal‘ada olan âlât-ı nâriyyeyi âmâde edüp, kal‘a kapusunu küşâde ve düşmen meterislerine hücûm ile vâfir kâfiri hâviye-i sakara üftâde eyledikden sonra yine kal‘aya rücû‘ ve emr-i muhâfa-zaya şurû‘ eylediler. Düşmen-i dîn ehl-i İslâm'ın ‘avdetini inhizâma haml ile ta‘kîb ve top menziline karîb geldikde, tasmîm olunduğu vech üzere toplara âteş verülüp, bir mikdârı refîk-i dûzahiyân ve bâkîsi meterislerine gürîzân oldular. Mezbûrların her hücûmda me‘yûs oldukları bi'l-istihbâr Merşal tarafından mahsûs olmağla, Kartal'da kâyin ordusundan kifâyet mikdârı asker ifrâz u tesyîr ve istihlâs-ı kal‘a husûsunu zikr <a name="bookmark4598"></a>olunan cenerallere ber-vech-i te’kîd sipâriş ve tahrîr eyledi. Mezbûrlar İbrâ’îl havâlîsine vürûdlarında Muhâfız Paşa mâh-ı mezkûrun yirmi sekizinci günü<a name="footnote1783"></a><sup><a href="#bookmark4599">1783</a></sup><sup></sup> bi-takdîrillâhi Teâlâ mat‘ûn ve dağdağa-i dünyadan râhât-yâb-ı sükûn olup, kal‘ada olan ru'esâ, keyfiyyeti Maçin'de mukim Vezîr ‘Abdî Paşa'ya inhâ ve ol dahi Ordu-yi hümâyûn'a ihbâr u inbâ ve Mektûbî Efendi dahi kaymesinde, ‘Abdî Paşa ile bi'l-ittihâd İbrâ’îl'e tâze imdâd irsâliy-le kal‘a ehâlisine bâ‘is-i kuvvet-i fu‘âd olduğundan gayri Maçin-burunu ve mahâll-i sâyireye inşâsı ehemm olan tabyaların binâsına mübâşeret ve top vaz‘ıyla İbrâ‘îl'in Su-kapusu tarafını muhâfazaya bezl-i cell-i gayret eylediklerini îmâ ve ‘Abdî Paşa muhâfız nasb olunur ise mâl-ı firâvân sarfıyla Maçin'de ictimâ‘ eden asker perâkende vü perîşân olacağlarından başka, asker imrârı ve tabya inşâsı kendüsüne münhasır olup, iki cesîm maslahatı şahs-ı vâhid idâreye kudret-yâb olmayup, ahad-i emreynin iltizâmı dahi emr-i dîgerin ta‘tîlini îcâb edeceği bî-irtiyâb olup, ‘Abdî Paşa kemâ-kân Maçin'de ibka ve bir gayri muhâfız tedârükü her vechile evlâ olduğunu mukaddimât-ı masnû‘a ile temhîd ve ordu halkı dahi inhâsını </span><span class="font14" style="font-weight:bold;">[M2 122] </span><span class="font14">tasdîk u te‘yîd edüp, etrâfda olan vüzerâ birer şugl ile me‘mûr ve mahallerinden tahrîk, müstelzim-i mahzûr olduğundan, İsakçı Ser‘askeri ‘Ali Paşa Hırsova'dan mürûr ve mahsûrlara hâricden i‘ânete bezl-i makdûr etmek üzere ısdâr-ı menşûr kılınup, müşârun ileyh iki bin kadar âdem ile o tarafa sevk-i sütûr eyledi. Düşmen-i fitne-engîz kal‘anın her tarafında iş‘âl-i nâyire-i ceng ü sitîz ve su kapusun zabt ve şeranpolarda olan piyâdegânı ref‘ u teb‘îde cehd ü takatını ifrâğ ve asker-i İslâm ise her tarafa gereği gibi metânet verüp, ne cânibe düşmen teveccüh etdiyse, o cânibden mezbûrlara peyâm-ı merg iblâğ ederler idi. Su kapusu Maçin'de müceddeden inşâ olunan tabyaya muhâzî olmağla, o tarafdan dahi dâne-i top ile vâfir müşrik hâlik olarak silsile-i emânîleri güsiste ve kemâ fi'l-evvel karar-gâhları olan mahalde nişeste oldular.</span></p>
<h2><a name="bookmark848"></a><span class="font14" style="font-weight:bold;"><a name="bookmark4600"></a>Zikr-i ba„zı tevcîhât ü in„âmât</span></h2>
<p><span class="font14">Mahsûrların bu gûne ikdâm ü cür‘etine Efendi-yi mûmâ ileyhin hass ü igrâsı ve pey-der-pey asker imrârıyla bezl-i mâl ve îsâl-i nevâl eylemesi ‘illet-i akvâ olup, bu keyfiyyet ma‘lûm-i Sadr-ı-vâlâ menkabet oldukda, mûmâ ileyhi tatyîb ve fî-mâ ba‘d o maküle hıdmete tergıb içün bin ‘aded altun ve mûsâ-kârî bir tîgan irsâliyle mazhar-ı pâdâş u tesvîb eylediler. Kal‘a muhâfızdan hâlî ve bir vezîrin ta‘yîn olunması mukad-demâ matlûb-i ehâlî olup, mîr-î mîrândan ‘Alâ‘iyyeli Sâdık Paşa el-yevm muhâfaza-i kal‘ada mevcûd ve Vezâret'e liyâkati<a name="footnote1784"></a><sup><a href="#bookmark4601">1784</a></sup><sup></sup> meşhûd olduğunu Vezîr ‘Abdî Paşa tahrîr ü iş‘âr ve fi'l-hâl mûmâ ileyhe Vezâret verilüp, emr-i muhâfazaya kıyâm eylemesi bâbında emr-i ‘âlî ısdâr ve beş bin guruş harclık tesyâr olunup, İşbozlu ‘Abdullah Paşa dahi kal‘ada i‘mâl-i asker ile fedây-ı cân ü ser etmek üzere olup, mûmâ ileyhin dahi cihe-te'm-mâ ile memnûniyyeti müvecceh ve münâsib görülüp, mutasarrıf olduğu Karahisâr-ı sâhib Sancağı'na ilhâkan Sultan-önü Sancağı tevcîh ve hâli terfîh olundu. Kal‘a-i <a name="bookmark4602"></a>mezbûrede Yeniçeri zâbıtı olan Süleyman Ağa'nın Seksonculuk Pâyesi'yle kadri efzûn ve iki bin guruş ‘atıyye ile merkum memnûn kılınup, zahîre mübâşiriyyeti ile Silistire'de mütemekkin Maldovancı ‘Ali Paşa </span><span class="font14" style="font-weight:bold;">[M2 123] </span><span class="font14">Kethudâsı Hasan Ağa dahi Mîr-î mîrânlık ile be-kâm ve Teke Sancağı'yla makziyyu'l-merâm olup, tedârük edebildiği asker ile Dağıstânî ‘Ali Paşa ma‘iyyetine varup, andan karşu cânibe mürûr eylemesi bâbında emr-i ‘âlî sudûr ve fi'l-hakıka müşârun ileyh ve Mîr-î mîrân-ı mûmâ ileyh asker-i bî-şümâr ile şehr-i recebin on üçüncü günü<a name="footnote1785"></a><sup><a href="#bookmark4603">1785</a></sup><sup></sup> Hırsova ma‘berinden geçüp, İbrâ’îl cânibine doğru ‘inân-tâb ve kahr-ı a‘dâya râyet-efrâz-ı ‘azm ü şitâb oldular.</span></p>
<h2><a name="bookmark849"></a><span class="font14" style="font-weight:bold;"><a name="bookmark4604"></a>Hücûm-i küf </span><span class="font14" style="font-weight:bold;font-style:italic;">Çr ve</span><span class="font14" style="font-weight:bold;"> makhûr-şüden-i ân kavm-i mekkâr</span></h2>
<p><span class="font14">Asâkir-i mezkûrenin İbrâ‘îl tarafına me‘mûriyyetleri ma‘lûm-i e‘âdî olup, iki asker bir mahalle geldiğinden sonra maslahatları müşkil ve belki cümlesi müzmahil ola-cağlarını mütehayyil olmalarıyla, süvârîlerini imdâda gelenler ile mukabeleye irsâl ve kendüleri kal‘a ile iştigal etmek üzere berçîde-dâmen-i ihtiyâl oldular. Binâ-berîn şehr-i recebü'l-esammın on altıncı Pazar gicesi<a name="footnote1786"></a><sup><a href="#bookmark4605">1786</a></sup><sup></sup> ahşâmdan ehl-i kal‘ayı darb-ı top ile tazyîk ve çend İslâm dahi her tarafa birer ferîk ta‘yîni ile emr-i müdâfa‘ada yek-dîğeri teşvîk ve sufûf-i a‘dâyı dâne-i top ve humbara âteşîyle temzîk eylediler. Bu hâl üç dört sâ‘at kadar mümted ve inkıtâ‘-ı dâd ü sited</span><span class="font14" style="font-weight:bold;">-</span><span class="font14">i neberd ile burc u bârûda olan<a name="footnote1787"></a><sup><a href="#bookmark4606">1787</a></sup><sup></sup> rahneler sedd olunup: —Bundan sonra düşmen ne makule hîleye sülûk eder?” intızârıyla asker hâzır u mü-heyyâ ve burûc u zevâyây-ı kal‘ayı hâle-i kameri istî‘âb eder gibi asker ile ihâta ve imlâ eyledikleri esnâda a‘dây-ı mekkâr dört yüz kadar nerdübân tedârük ü ihzâr ve sülüs-i ahîrede meterislerden çıkup, şeranpolara hücûm ve cünd-i İslâm dahi mukabele ile vâfi-rini ma‘dûm etmişleriken, verâlarından pey-der-pey imdâdları vusûl ve ‘illet-i kesret ile bir-takrîb şeranpolara duhûl ve asker-i İslâm dahi zarûrî kal‘aya girüp, müdâfa‘aya meşgul oldular. A‘dâ şeranpo maslahatını itmâm etdikden sonra, nerdübânlarını cudrân-ı kal‘aya vaz‘ u su‘uda ikdâm ve asker-i İslâm dahi bâlây-ı kal‘adan sû-be-sû muhâre-beye ihtimâm eyleyüp, el humbaralarıyla ve sâyir âlât-ı harbiyye ile vâfirini i‘dâm eyledikleri hâlde, iki yüz kadar kâfir kal‘anın hâlî mahallini bulup, tabyalara hücûm eyledikleri cünûd-i nusrat mev‘ûda ma‘lûm oldukda, o tarafa şitâb ve zikr olunan keferenin hass ü hâşâk-ı vücûdların </span><span class="font14" style="font-weight:bold;">[M2 124] </span><span class="font14">sûziş-pezîr-i tîg-i âteş-tâb eylediler. Bakıyye-i küffâr puşteler gibi tûy der tûy olan küştelerine bakmayup, zâbitlerinin ibrâmı kendüle-rini medhûş ve bâ-husûs ekserî mest ü ser-hûş olup, dâmen-i kal‘adan bir vechile dûr olmadıkları ehl-i İslâm'ı bahr-i hayrete ilka ve ‘âkıbet tîg-i celâdeti intizâ ve kal‘a kapu-ların açup, pîrâmen-i kal‘ada mevcûd küffâr ile idâre-i rehâ-yı ceng ü vega eylediler. Ser-bâzân-ı İslâm'ın bu cür‘et ü ikdâmı a‘dâ-yı dîni vâle hü hayrân, cem‘iyyet-i kesîfe-lerini fi'l-hâl perîşân edüp, hâric ez-tasavvur şumâr-ı kefere-i eşrâr endâhte-i hâviye-i kahr u demâr olup, nerdübânların terk ile meterisleri cânibine firâr eylediler. Bakıyye-<a name="bookmark4607"></a>tü's-süyûf olan ehl-i işrâk hücûm-i îslâmiyân'dan havf-nâk ve rûz-i fîrûz-i zaferin ferdâsı râbıta-i ikametleri karîn-i infikâk olup, mürg-i nîm-i bismil gibi hareket ve a‘yun-i guzât ü mücâhîdinden gaybûbet eylediler.</span></p>
<h2><a name="bookmark850"></a><span class="font14" style="font-weight:bold;"><a name="bookmark4608"></a>Tetimme</span></h2>
<p><span class="font14">Sevâhil-i Tuna'nın karşu tarafında vâki‘ olan hâlet-i perîşânî ki ‘adem-i sebât-ı asker ve ihtilâf-ı kelime-i ru’esâdan neşret etmiş bir keyfiyyet idi, ‘Umûm-i nâsa sebeb-i vahşet ve ba‘zı kılâ‘ın giriftâr-ı dest-i a‘dâ olmasına ‘illet olup, muhâfaza-i kılâ‘ u sügûr zımnında cem‘-i asker müşkil ve her ne gûne bezl-i ihsân ve sarf-ı mâl firâvân olunduy-sa, rabt-ı kulub-i nâs gayr-i kabil olduğundan, hayr-hâhân-ı Saltanat dâg ber-dil olup, ez-cümle îbrâ‘îl Kal‘ası'nın yamak ve sâyir müstahfızları ber mahalde geşt ü güzâr ve kal‘a-i mezkûre dahi husûn-i menî‘adan olmayup, bir ma‘kıl-i sagır olduğu âşikâr iken, hadden bîrûn küffâr birkaç def‘a yürüyüş edüp, bâlâ-yı kal‘aya su‘ûd etmişiken ittifâk-ı derûn ve sebât-ı asker semeresiyle düşmen makhûr u münhezim ve bir mahalde bu mi-sillü sıklet çekmeyüp, beş on bin müretteb askeri ve re‘âyâdan müctemi‘ vâfir hevâdâr-ları seyf-i sakîl-i îslâm ile mün‘adim oldu.</span></p>
<p><a name="bookmark4609"></a><span class="font14">Mektûbî ‘Abdurrezzâk Efendi'nin hıfz-ı kal‘ada eli ve halâsı husûsunda küllî medhali olup, şöyle ki pey-der-pey kal‘aya asker imrâr ve Maçin'de tabyalar binâ ve ordudan götürdüğü topları derûnuna ta‘biye ile îbrâ‘il'in su kapusunu vâreste-i keyd-i a‘dâ eyleyerek, ‘atâş-ı guzâtı min gayr-i kedd irvâya sa‘y-i evfâ eyledi. Efendi-yi mûmâ ileyh bundan sonra kal‘aya duhûl ile </span><span class="font14" style="font-weight:bold;">[M2 125] </span><span class="font14">guzât-ı zafer-simâtı envâ‘-ı tergıbât ile dil-sîr-i ferhat ve kutelây-ı a‘dâyı bilmek içün mahall-i ma‘rekeye ‘azîmet edüp, dîvâr-ı hisâr ile şeranpo miyânında iki bine karîb ehl-i salîb âguşte-i hûn-i demâr ve şeranpo hâricinde ilkay-ı hufre-i istitâr edemedikleri eşrâr-ı mütefâvit râdde-i ‘add ü şumâr olduğun tahkik ve kal‘anın hasbe'l-makdûr râbıta-i nizâmını tevsîk ve bir mâh ikametden sonra Ordu-yi hümâyûn'a ‘avdet ve tafsîl-i mâ-cerâya mübâşeret eyledi. Vuku‘ bulan fevz ü zafer ‘ale't-tafsîl ma‘rûz-i dergâh-ı Şehriyâr-ı îskender-fer kılınup, mûcib-i neşât ve sebeb-i inbısât-ı tab‘-ı hümâyûn olmağla, taraf taraf beşâret-nâmeler neşriyle kulûb-i müslimîne ilkay-ı surûr ve îrâs-ı sunûf-i hubûr kılındı.</span></p>
<h2><a name="bookmark851"></a><span class="font14" style="font-weight:bold;"><a name="bookmark4610"></a>Terk-i Kal„a-i İbrâ’îl ve mürûr-i ehâlî be-cânib-i Maçin</span></h2>
<p><span class="font14">Kal‘a-i mezkûre düşmen tesallutundan halâs ve ehl-i îslâm fevz ü zafer ile ihtisâs bulup, Ordu-yi hümâyûn'un îsakçı Sahrâsı'nda ikameti altı yedi mâha resîde ve tûl-i meks ü ikametle sahrâ-nişîn olanların kabây-ı sabr u tâkatleri derîde olup, Dağıstânî ‘Ali Paşa'nın îsakçı'ya vürûdundan sonra fekk-i hıyâm ve meştâ tarafına şedd-i hirâm-ı ârâm olunacağı hâss u ‘âmm miyânında karar-gîr-i nizâm olmuşidi. Recebü'l-ferdin yirmi dördüncü salı günü<a name="footnote1788"></a><sup><a href="#bookmark4611">1788</a></sup><sup></sup> müşârun ileyh îbrâ‘îl tarafından ‘avdet ve iki bin kadar askerini otâk-ı Serdâr-ı ekremî pîşgâhından imrâr ile ‘arz-ı debdebe&lt;-i&gt; vü heybet edüp, vech-i <a name="bookmark4612"></a>musammem üzere Ordu-yi hümâyûn'un hareketi esbâbına teşebbüs olunmuş iken, Îbrâ’îl Kal‘ası'nda mevcûd cünûd miyânına ihtilâl vâki‘ ve zabt u rabtları mümteni‘ olup, düşmen dahi kurb ü civârda mütemekkin ve üç dört gün zarfında on iki bin asker gönderilmediği takdirde bir bâdire zuhûru müte‘ayyen olduğunu Muhâfız Vezîr Sâdık Paşa ve sâyir ru‘esâ tahrîr ü imlâ etmişleridi. Mevcûd Ordu-yi hümâyûn üç bin neferden efzûn olmadığı derece-i sıhhate makrûn ve anların dahi ba‘zısı kisb ü kâra meftûn olmalarıyla, meştâ tertîbâtından o tarafa irsâl-i asker olunur deyü haber gönderildikden sonra bir meclis-i hâfil ‘akd olunup: —Bu emr-i düşvâra çâre nedir?” denildikde, huzzâr-ı meclisin kimi tenahnuh ile tathîr-i gelû ve kimi beht ü sükût ile </span><span class="font14" style="font-weight:bold;">[M2 126] </span><span class="font14">tâfte-rû olup, âhı-ru'l-emr Yeniçeri Ocağı Maçin'e ‘azîmet ve beyne'l-ehâlî vâki‘ olan ihtilâli ref‘ ile def‘-i vahşet etmek ve o tarafda olan asker derdest bulunup, hâricden dahi ta‘yîn-i neferâta ihtimâm olunmak re‘yine nizâm ve meclise hıtâm verildi. Yeniçeri zâbitleri haymelerine vardıklarında, def‘-i ihtilâl endîşe-i muhâl kabîlinden olduğunu miyânelerinde tezkâr ve intifây-ı nef-i hareketle bast-ı a‘zâr eylediler. Fi'l-hakıka ba‘zı sâde-dilân-ı rûzgâr Ocâğ-ı ‘âmirenin Ordu-yi hümâyûn'dan infikâkı metrûk olduğunu tekavvul ve bu key-fiyyete binâ‘en, tekrar ‘akd-ı meclis olunup, ref‘-i ihtilâl kazıyyesi te‘emmül olundu. Niçe kıl u kaldan sonra Livâ-i şerîf-i sa‘âdet-redîf ile o tarafa teveccüh beyne'l-havâss tefevvüh olunup, bu re’yi herkes tasvîb ve ocağların kanûn üzere evvelâ hareketleri tertîb ve ba‘dehû Ordu-yi hümâyûn ta‘kıb etmek hilâlinde Îbrâ‘îl'de mütehaşşid-i cünûd henüz hendek ve şeranpo aralarında mevcûd olan a‘dâ lâşelerinin tathîr olunmadığını ve nân-pâreleri ber-vefk-i matlûb meclûbları olmayup, hılâf-ı semt olan Sinop ve ana mümâsil mahallere masrûf olup, bâ-husûs ba‘zı kimseler in‘âmât-ı firâvân ile memnûn ve ba‘zıları cihât-ı imtiyâziyyeden bir şey‘e nâyil olmamağla, mükedder u mahzûn olduklarını takrîr ile ihdâs-ı şerr u şûr ve düşmenin kurbiyyeti sebebinden neş‘et eden maglatalarını bu a‘zâr-ı gayr-i vâride ile mestûr ve encâm-ı kâr kal‘ayı bırakup, cümlesi Maçin tarafına ‘ubûr etdikden sonra dâyimâ kal‘a ahvâline nâzır olan düşmen-i gadir bî-kedd ü ta‘b kal‘aya duhûl ile dest-zen-i şevk u tarab oldu. Bu takdîrde Ordu-yi hümâyûn'un Maçin tarafına hareketi bî-fâyide ve âhar vechile ‘ilâcına bakılmak irâde olundu.</span></p>
<h2><a name="bookmark852"></a><span class="font14" style="font-weight:bold;"><a name="bookmark4613"></a>Sû’-i tedbîr</span></h2>
<p><span class="font14">Bir kal‘ada şedâyid-i muhâsara ile teng-dil olan ecnâd, neyl-i zafer ile ber-murâd olduklarında, der-‘akab asker-i cedîd ile imdâd ve hîn-i muhâsarada zamîrlerinde ce-velân eden terk-i kal‘a ve gaybet hülyâlarını envâ‘-i va‘d ve bezl-i nakd ile izâle vü ib-dâd lâzım olduğundan gayri, asker-i cedîde sebeb-i havf u haşyet ve ceng görmemişlerine bâ‘is-i ru‘b-i vahşet olmamak içün pîrâmen-i kal‘ada cây-gîr olan küşteleri hufralara ilka ile nazardan ihfâ ve kal‘anın </span><span class="font14" style="font-weight:bold;">[M2 127] </span><span class="font14">top darbından rahnedâr olan mahallerini bilâ-te‘hîr ta‘mîr ve mühimmât-ı nâkısasını tekmîl ü tevfîr vâcib olup, derûn-i kal‘ada bulunan kayid-i leşker dahi kaviyyü'l-kalb ve ‘âlî-himmet olup, dâyimâ fazl-ı cihâdı ve zaferden hâsıl olan imtiyâz u ecr-i me‘âdı beyân ederek, murâbıtların dâ‘iye-i şevk u gayretlerin efzûn ve a‘dânın rücû‘una magrem ü meftûn etmek fenn-i harbin <a name="bookmark4614"></a>furû‘âtından olduğunu erbâb-ı tedkîk tahkik etmişlerdir. Ordu-yi hümâyûn'dan ve civârda vâki‘ kazâlardan ve bâ-husûs Maçin'de müstekarr ‘Abdî Paşa dâyiresinden kal‘aya birer mikdâr asker idhâl ve muhâsara görmüşlere istedikleri serhadden li-maslahatin esâmeler tahrîri, vesîle-i sebâtları olacağı agleb-i ihtimâl iken, bâlâda beyân olunan keyfiyyâtın icrâsına himmet olunmadığından fazla askerin hılâf-ı matlûbu olan serhadlere esâmeleri tahrîr ve hıtâm-ı maslahatda terk-i hıdmet nâmıyla ref u ilga hâtıralarını kalblerine ilka ile tevhîş ü tenfîr ve şu kadar top ve mühimmât ile kal‘ayı terk ve irtikâb-ı tehâvün ü taksîr etmelerine ‘illet olarak, âyine-i gîtî-nümâdan sâf olan tab‘-ı şegâf-ı Şâhâneyi tekdîr eylediler.</span></p>
<h2><a name="bookmark853"></a><span class="font14" style="font-weight:bold;"><a name="bookmark4615"></a>„Azîmet-i Mektûbî el-Hâc „Abdurrezzâk Efendi be-Âsitâne-i sa„âdet</span></h2>
<p><span class="font14">Îbrâ’îl'de vukü‘ bulan fütûhât bundan akdem ma‘rûz-i hâk-i ‘atebe-i Şehriyâr-ı bedî‘u's-sıfât kılınmışiken, iki üç gün sonra hudûs eden terk-i kal‘a keyfiyyetini terkim, mûcib-i hicâb-ı ‘azîm olduğundan, efrâd-ı müteşahhısadan<a name="footnote1789"></a><sup><a href="#bookmark4616">1789</a></sup><sup></sup> birinin Rikâb-ı hümâyûn'a ‘azîmeti ve iki seneden berü takdîr-i cenâb-ı Îlâhî ile çekîlen ta‘b ü meşâkkati ifâde ile hazîne ve askere mess-i ihtiyâc eylediğini tafsîl etmek, Ordu-yi hümâyûn tarafından irâde olunmağla, Mektûbî-yi Sadrıa‘zamî olan el-Hâc ‘Abdurrezzâk Efendi talâkat-i lisân ve ‘uzûbet-i beyân ile mümtâz-ı etrâb ve bâ-husûs Îbrâ‘îl'in ve sâyir me‘ârikin her keyfiyyetine müşâhadeten vukuf u ıttılâ‘ kesb etmiş olup, vâki‘ olan ahvâli yegân yegân şümürde-i benân-ı beyân etmek mekasıdıyla Âsitâne-i sa‘âdet'e irsâl<a name="footnote1790"></a><sup><a href="#bookmark4617">1790</a></sup><sup></sup> olunmasını kâr-güzârân-ı Ordu-yi hümâyûn istısvâb eyleyüp, fi'l-hâl mûmâ ileyh olsavb-ı şeref-evbe matıyye-rân-ı isti‘câl olmuşidi. Birkaç sâ‘atden sonra kal‘ayı terk edenler ‘azz-ı benân-ı nedâmet ve ahadühümâ âhara gayret vererek Tuna'yı geçüp, kemâ-kân hıfz-ı </span><span class="font14" style="font-weight:bold;">[M2 128] </span><span class="font14">kal‘aya mübâşeret etmek üzere olduklarını ru‘esây-ı asker tahrîr ü işâret etmeleriyle, bu haber-i gayr-i me‘mûl vusûlünden derûn-i nâsda pertev-sürûr-i iltimâ‘ ve der-‘akab Efendi-yi mûmâ ileyh ircâ‘ olunup, tasmîm-i evvel üzere Maçin'e ‘azîmet ve kal‘aya takviyyet vermek dâ‘iyesi derûn-i Serdâr-ı ekremî'de cevelân ve ocağların ‘ale't-tertîb hareketlerine sebk-i fermân edüp, şa‘banın üçüncü günü<a name="footnote1791"></a><sup><a href="#bookmark4618">1791</a></sup><sup></sup> sukut-i berf ü bârâna bakılma-yarak, Yeniçeri ordusu Maçin'e şitâbân olmuşidi. Ordu-yi hümâyûn dahi harekete teh-yi‘e etmişiken, feyâlet-i re‘y-i ru‘esâ ile tekrar askeri beyninde âteş-i ihtilâf iltihâb ve hâricde vücûd-i a‘dâ yoğiken, tekerrür-i hasr-ı kal‘a vehminden nâşî kasd u niyyetlerin fesh ile tekrâr Maçin tarafına geçdikleri haberi Sadrıa‘zamı dil-âzâr-ı ıztırâb edüp, düşmen dahi bu hâle vukuf ile kal‘aya duhûl ve bilâ-meşakkat bî-hadd mühimmât ü edevâtı be-resm-i hediyye âverde-i dest kabûl eyledi. Bu sûretde Efendi-yi mûmâ ileyhin haber<a name="bookmark4619"></a>i evvel ile Âsitâne'ye tesyîri lâzım gelüp, mâh-ı mezbûrun beşinci günü<a name="footnote1792"></a><sup><a href="#bookmark4620">1792</a></sup><sup></sup> Rikâb-ı hümâyûn cânibine ‘âzim oldu.</span></p>
<h2><a name="bookmark854"></a><span class="font14" style="font-weight:bold;"><a name="bookmark4621"></a>Hareket-i Ordu-yi hümâyûn be-meştâ</span></h2>
<p><a name="bookmark4622"></a><span class="font14">îsakçı Sahrâsı'nda yedi mâh ikâmet ve bu müddet hilâlinde vukü‘ bulan keyfiyyet mahallerinde bast ü işâret olunmuşidi. însidâd-ı etrâf ile zehâyire kıllet târî ve mevsim-i şitâ hulûlüyle haymelerde ikâmet sebeb-i zahmet ü zârî olup, meştâya ‘azîmet husûsu Ordu-yi hümâyûn'da tekellüme kâdir ba‘zı kimseler tarafından Serdâr-ı ekrem hazretlerine ifâde olundukça, ikâmetde ısrâr ve mukaddemâ Bazarcık'da kışlamak husûsiyçün Rikâb-ı hümâyûn'a ref‘ etdiği ‘arîzanın cevâbına intızâr üzere idi. Bu hengâm-ı ‘ibret-encâmda îbrâ‘îl vak‘ası zuhûr ve fî-mâ ba‘d îsakçı Sahrâsı'nda ikâmet müstevcib-i telefi nüfûs ü sütûr olduğunu Sadr-ı vakur teyakkun etmekle, o havâlinin umûrunu îsakçı Ser‘askeri Vezîr Dağıstânî ‘Ali Paşa'ya sipâriş ve yüz bin guruş i‘tâsıyla müşârun ileyhi mazhar-ı lutf ü nevâziş edüp, mâh-ı şa‘bânın altıncı günü<a name="footnote1793"></a><sup><a href="#bookmark4623">1793</a></sup><sup></sup> ittifak-ı ârâ ile nakz-ı hıyâm ve bir gice beytûtet ile Babadağı Sahrâsı'na rekz-i a‘lâm olundu. Elli bir târîhi meştâsın-da Matbah Emîni Halîl Efendi ma‘rifeti ile müceddeden binâ olunan dokuz ‘aded çeşmenin mürûr-i a‘sâr ile vakfı </span><span class="font14" style="font-weight:bold;">[M2 129] </span><span class="font14">muhtel ve tarîk-i cereyânı mu‘attal olmuşidi. Serdâr-ı ekrem hazretleri mukaddemâ Babadağı'nı teşrîf buyurduklarında, çeşmelerin keyfiyyeti tavsîf ve ‘imâra muhtâc olduğu ta‘rîf olunmuşidi. Hazînelerinden on bin gu-ruş ifrâz ve Defterhâne küttâbından Sa‘dullah Efendi hıdmet-i ta‘mîr ile mümtâz kılın-mışidi. Mevkib-i hümâyûn ile Babadağı'na ‘avdetlerinde zikr olunan çeşmelerin kemâ fi's-sâbık binâsıyla suları icrâ olunduğunu, re‘ye'l-‘ayn müşâhede ve bu eser-i hayr-mâye ibtihâc ü beşâşetini ziyâde eyledi.</span></p>
<h2><a name="bookmark855"></a><span class="font14" style="font-weight:bold;"><a name="bookmark4624"></a>Ref„-i Vezâret-i Vezîr Abaza Mehmed Paşa ve „azl-i Ağa-yı Yeniçeriyân ve havâdisât-ı sâyire</span></h2>
<p><span class="font14">Silistire Muhâfızı Vezîr Abaza Mehmed Paşa, zâtında şecî‘ u dilâver ve kaviyyu'l-kalb ve nâmver olup, bi-takdîrillâhi Te‘âlâ vuku‘ bulan muhârebelerde sâyirleri gibi bu dahi ednâ bir hıdmete muvaffak olamayup, akrânının tebe‘âtı mestûr ve müşârun ileyh baht ü ârûn ve tâli‘-i bâzgûn iktizâsıyla her cengde nakısa-i inhizâm ile meşhûr olduğundan başka, cânib-i mîrîden şimdiye dek altı yüz kîse istıkrâz nâmıyla ihtıtâf ve vefâdâr ‘add ü şumâr etdiği evbâş-ı levendâta bezl ü itlâf ve bu mukâbelede cüz‘î ve küllî dîn ü devlete nâfi‘ bir maslahata zafer bulmadığını kendü dahi ikrâr ü i‘tirâf edüp, munhiyân-ı ahbâr vâsıtalarıyla bu ahvâl sâmi‘a-res-i Şehriyâr-ı ferhunde-hısâl olduğuna binâ‘en, şeref-yâfte-i sudûr olan hatt-ı hümâyûn mûcebince işbu şa‘bânül-mu‘azzamın sekizinci günü<a name="footnote1794"></a><sup><a href="#bookmark4625">1794</a></sup><sup></sup> rütbe-i Vezâret'den tenzîl ve ‘alâ-tarîkı'n-nefy Köstendil Kasabası'na tesbîl olundu.</span></p>
<p><span class="font14">Yeniçeri Ağası olan Vezîr Kapukıran Mehmed Paşa'nın Îsmâ‘îl vak‘asından sonra ne tarafa gitdiği mechûl ve râbıta-i ocak mağlûl olmamak içün Kul Kethudâsı Mehmed Ağa Yeniçeri Ağası nasb olunması nezd-i erbâb-ı şûrâda bir emr-i müstahsen ü ma‘kûl görülüp, savâb-dîde-i erbâb-ı bîniş ü dîd ile Ağa-yı mûmâ ileyhin kadr u riPati mezîd kılınmışidi. Müteretteb-i ‘uhde-i kifâyeti olan umûrda butû-i hareketi ve o mesned-i refî‘a ‘adem-i liyâkati, sâmi‘a-res-i hazret-i Tâcdârî ve ‘azline irâde-i ‘aliyye cârî olup, mukaddemâ Kul Kethudâsı iken karşuya murûrdan evvel Kartal'da lede'l-iktizâ tehaffuz içün bir mahall-i menî‘ tedârük olunmasını telaffuz ile istirkâb ve Edirne Ağalığı'yla ‘azl ve izhâb olunan Süleyman Ağa'nın rüşd ü reviyyeti bu def‘a </span><span class="font14" style="font-weight:bold;">[M2 130] </span><span class="font14">Ordu-yi hümâyûn'a asker sevk u ihrâcında ser-zede-i sünûh olan kemâl-i gayreti mû-be-mû ma‘lûm-i Hudâvend-i Aristo-mânend olmağla, Ağalık mesnedine ıs‘ad olunması mu-kaddemâ Sadrıa‘zam tarafına tenbîh ve mûmâ ileyh dahi sevk-i asker ederek Babada-ğı'na gelüp, ferdâsı Yeniçeri Ağalığı tevcîhiyle kadri tenvîh ve selefi Tekfurdağı'nda ikâmet ‘unvânıyla Ordu-yi hümâyûn'dan teb‘îd ü tenzîh olundu.</span></p>
<p><span class="font14">Tuna'nın iÇimâdıyla gürûh-i e‘âdî berü taraflara medd-i eyâdî edeceği beyne'n-nâs şöhret-gîr ve Ordu-yi hümâyûn'un Îstanbul ve yâhûd Edirne taraflarına ‘azîmeti hüsn-i tedbîr ‘add olunup, Serdâr-ı ekrem bu hâle vâkıf ve meştâ keyfiyyetinde re‘yi cümleye muhâlif olduğundan başka, Babadağı'ndan hareket Tuna'nın berü yakasında bulunan ehâlîye sebeb-i vahşet ve belki Edirne taraflarına ‘azîmet edeceklerine ‘illet olacağını mukaddemâ Rikâb-ı kâm-yâba îmâ vü işâret eyledikde, Hân-ı ‘âlişânın Ordu-yi hümâyûn'a vusûlüne dek meştâ husûsu tevkif ve bi'l-müzâkere ta‘yîn-i mahal olunması Rikâb tarafından ta‘rîf olunduğuna binâ’en, Babadağı Sahrâsı'nda kudûm-i Hân'a intizâr ile herkes mütereffil-i ridây-ı şekîb ü ıstıbâr olmuşidi. Ancak şiddet-i şitâ ve ‘adem-i tehassus-i meştâ, guft ü gûy-i nâsa sebeb ile bâ‘is-i terk-i hürmet ü edeb olup, bu keyfiyyet Serdâr-ı ekrem hazretlerine mün‘akis ve derhâl meşveret içün tertîb-sâz-ı meclis olup, ‘umûm-i nâs ta‘yîn-i meştâ olunacağını cezm ü tahkik ve ol vechile emânî vü ahlâmların tasdîk etmişler iken, Serdâr-ı ekrem Hân gelmedikçe meştâ ta‘yîn olunmamak irâdesini i‘lân ve: —Herkes haymesinde söyleyeceğini meclisde beyân eylesün<a name="footnote1795"></a><sup><a href="#bookmark4626">1795</a></sup><sup></sup>” deyü tahrîk-i zebân eyledikde, huzzâr pâ-bend-i efkâr ve darb-ı nutka ‘adem-i iktidâr ile inşâ‘allâh karîben meştâ ta‘yîn ve herkes râhat-güzîn olur” kavliyle ser-cünbân-ı hayret ve haymelerine ‘avdet eylediler.</span></p>
<h2><a name="bookmark856"></a><span class="font14" style="font-weight:bold;"><a name="bookmark4627"></a>„Azl-i Hân-ı Kırım</span></h2>
<p><a name="bookmark4628"></a><span class="font14"><a name="bookmark4629"></a>Yarlîğ-i fermây-ı hıtta-i Kırım olan Kaplan Girây Hân hatt-ı zâtında dilîr ü cesûr ve i‘mâl-i askere kadir bir merd-i gayûr olup, ancak hadâset-i sinn ve ‘unfüvân-ı şebâb ile tecribe-i umûrdan ‘âtıl ve keyd ü firîb-i düşmenden gafil olduğuna binâ’en, birkaç defa Prut kenarında ve sâyir mahallerde ragdet-i gaflet ‘illeti ile münhezim ve beyne'n-nâs müstefîz olan sevret ve şânı mün‘adim olup, Tatar tâyifesinin dahi düşmen ile muhârebesi vâki‘ ve bir pâdişâh-ı kahirin </span><span class="font14" style="font-weight:bold;">[M2 131] </span><span class="font14">taht-ı tesallutunda makhûr olmak-dan ise serbestlik imtiyâzını kesb ile bir kavm-i ser-âzâd olup, Hânlık ihtiyârı dahi re‘y ü irâdelerine mufavvaz olmak mu‘âhede-i hafiyyesi şâyi‘ olduğundan, bâzû-yı tasarruf u iktidârına bi'l-külliyye vehn ü fütûr ‘ârız olup, Gölbaşı cenginde bu sebeb ile yerinde müstekarr ve gayet-i emre muntazır ve perîşânlık vukü‘undan sonra İsmâ‘îl'e ve andan birkaç âdem ile İsakçı'ya gelüp, Serdâr-ı ekrem ile ba‘zı husûs müzâkeresinden sonra tekrar İsmâ‘îl'e vürûdunda asker ile istimzâc ü sebât emâresini ‘adem-i ihsâs ile Kırım'a doğru ve ‘azm ü insırâfa muhtâc olup, lede'l-vüsûl Devlet-i ‘aliyye'ye irsâl-i peyâm ve mesârıfât-ı seferiyyesine medâr olmak içün bin kîse akça gönderilmediği hâlde Hânlığın âhara ihâle olunmasını ifhâm eylemişidi. Tahrîrâtı südde-i a‘lâya ‘arz olundukda, şimdiye dek müşârun ileyhe kati çok mebâliğ i‘tâ ve kâffe-i mes‘ûlâtı kalem-i is‘âf ile imzâ olunup, farz-ı muhâl ile bu iltimâsına dahi müsâ‘ade derkâr olsa cüz‘î ve küllî tarafından bir maslahat-ı nâfi‘a bürûz etmeyeceği delâlet-i ‘akl ile cezm ü tahkik olunup, ‘azli tasmîm ve sâbıka Kırım Hân'ı Selîm Girây Hân Rikâb-ı hümâyûn'a da‘vet olunup, o mesned-i refî‘ ile tekrîm ve müşârun ileyh dahi tarafında bulunan selâtîn-i Çengîziyye'yi istishâb ve mevkib-i hümâyûn tarafına<a name="footnote1796"></a><sup><a href="#bookmark4630">1796</a></sup><sup></sup> ‘azm ü şitâb eyledi.</span></p>
<h2><a name="bookmark857"></a><span class="font14" style="font-weight:bold;"><a name="bookmark4631"></a>Garîbe</span></h2>
<p><span class="font14">Bâlâda beyân olunduğu vech üzere Hân cenâbları: —Kırım ülkesinin muhâfazası bin kîseye muhtâc ve kırk gün zarfında vürûd etmez ise Kırım dan havf olunur” ma‘nâlarını tahrîrâtına idrâc ve Ser‘asker bulunan Silahdâr İbrâhîm Paşa dahi bu kavli tasdîk ile erkân-ı devlete bâ‘is-i ıztırâb u ihtilâc olmuşidi. Meblağ-i mezkûrun cihet-i îsâli berr ü bahra mevküf olup, berrin insidâd-ı cihâtı ve bahrın hatarât-ı âfâtı, bâ‘is-i hayret-kâr-ı şinâsân-ı devlet olup, huzûr-i hümâyûna duhûl sa‘adetiyle kesb-i imtiyâz eden Yenişehirli ‘Osmân Efendi'ye sudûr-i hitâb ve: —Sen böyle teng vakitde güzel mülâhazalar eder idin bu müşkil mâddeye ‘ilâc nedir?” deyü isticvâb buyurduklarında: —Bu mâdde işden midir?” deyerek, bilâ-te‘emmül kalem ü kâğıd taleb edüp: —Hân ve Vezîr-i müşârun ileyhimânın matlûbları </span><span class="font14" style="font-weight:bold;">[M2 132] </span><span class="font14">olan meblağ Kefe cizyesinden havâle ile emri yazılmak” deyü, Rikâb Defterdârı'na hıtâben buyuruldu ısdâr edüp, delâlet-i sühûlet, matlab-ı makrûn-ı tahsîn olarak inkişâf-ı derûna sebeb olmuşidi. Buyuruldu kaleme vardıkda: —On yedi kîse mahsûlü olan Kefe cizyesi Kalgay sultânlara harc-ı ceyb kaydolunduğu defterde mastûrdur” cevâbını ehl-i kalem tahrîr ve Şehriyâr-ı şefe-<a name="bookmark4632"></a>kat-âsâr bu vaz‘-ı nâdir berâbere zarûrî hande-nâk olarak mûmâ ileyhin ‘aklını tehcîn ve re’yini tevhîn ve ilcây-ı maslahatla Hân-ı müşârun ileyhin ‘azline karar verildiği, esahh-ı rivâyetle yâd-dâşt-ı erbâb-ı ihtibârdır; </span><span class="font14" style="font-style:italic;">“Ve kad yekûnü ma‘a'l-müsta‘cili'z-zilel”</span><span class="font10"> 1</span><span class="font14">.</span></p>
<h2><a name="bookmark858"></a><span class="font14" style="font-weight:bold;"><a name="bookmark4633"></a>„Azl-i Kethudây-ı Sadr-ı „âlî</span></h2>
<p><a name="bookmark4634"></a><span class="font14">Sadrıa‘zam Kethudâsı olan es-Seyyid Îbrâhîm Efendi ‘akl ü dirâyetle müştehir ve hıdemât-ı devletde sa‘y ü gayreti mütekâsir iken, bilâ-sebeb muzga-i efvâh-ı hased-kârân-ı cihân ve mevzû‘-i bahs-i sebük-magzân-ı zemân olup, ‘azline irâde-i hümâyûn te‘alluk ve Âsitâne-i sa‘âdet'den henüz vârid olan Ahmed ‘Îzzet Efendi muntasıf-ı şa‘bân-ı şerîfde<a name="footnote1797"></a><sup><a href="#bookmark4635">1797</a></sup><sup></sup> ber-vech-i tekerrür Kethudâlık câh-ı bülendine tefavvuk edüp, selefi Îbrâhîm Efendi zahîre mübâşirlerinin ahvâlini teftîş ü tenkıb ve maslahata nazaran o makaleleri tergîb ü terhîb ‘unvânıyla Silistire ve Ruscuk ve Şumnu taraflarına tesrîb ve mutlaka dilediği mahalde teneffüs ü ikâmet ile me’mûr ve bu sebeble vâreste-i endîşe-i dûrâ-dûr oldu.</span></p>
<h2><a name="bookmark859"></a><span class="font14" style="font-weight:bold;"><a name="bookmark4636"></a>„Azl-i Sadrıa„zam Halîl Paşa ve nasb-ı Silahdâr Mehmed Paşa</span></h2>
<p><span class="font14">Sadrıa‘zam Halîl Paşa, pederi ‘Îvaz Mehmed Paşa ile Nemçe seferinde bulunup, i‘mâl-i asker fennini ezber ve tahsîl-i semt-i fevz ü zafer etmiş ihtimâlâtıyla, taraf-ı Cihân-dârî'den Sadrıa‘zam ve Sipehsâlâr-ı ekrem nasb olunup, asker-i firâvân ve nukad-i bî-pâyân ve zehâyir u mühimmât ve sâyir levâzım u edevât ile bâzûy-i iktidârı tesdîd ve mültemisât ü matlûbâtı vâreste-i<a name="footnote1798"></a><sup><a href="#bookmark4637">1798</a></sup><sup></sup> kayd-ı ta‘rîz u terdîd kılınmışidi. Tuna'nın tuğyânı ve cisr binâsının ‘adem-i imkânı sebebi ile Kartal tarafına bi'n-nefs Açıklar ile mürûrun su‘ûbet ve hatar-ı ‘azîmini te‘emmül ederek, Îsakçı'da ikâmet ve pey-der-pey karşuya zahîre ve asker îsâliyle i‘tây-ı takviyyet fikrinde iken, Hân ve sâyir taraflardan ibrâm-ı tâm zuhûruyla, râbıta-i niyyeti münhal olup, nâ-çâr karşuya güzâr etmişidi. Birkaç def‘a derd-i neberd ile tâfte-rûy-i </span><span class="font14" style="font-weight:bold;">[M2 133] </span><span class="font14">mürâca‘at olan asker ile ihtilât ve müdâfa‘a-i a‘dâ husûsunda iştirât etmişler iken, bâlâda tafsîl olunduğu vech üzere fikdân-ı müsâ‘ade-i kader ve ‘adem-i sebât-ı asker ile ‘ârıza-i perîşânî zuhûr ve hadden bîrûn emvâl ü nüfûs telef olarak berü tarafa mürûr etmişidi. Zikr olunan tefrika sebebi ile nüfûz u i‘tibârı halel-pezîr ve bi-hükm-i: </span><span class="font14" style="font-style:italic;">“Lâ-ra’ye li-men lâ yutâ‘”<a name="footnote1799"></a><sup><a href="#bookmark4638">1799</a></sup></span><span class="font14"><sup></sup> her ne tarafı hıfz u hirâset murâd etdiyse emr ü hükmü fürû-nühufte-i te‘sîr olduğundan başka, ‘an-asl medyûn ve ser-pençe-i tekâzâ ile zâr u zebûn iken, bezl ü in‘âmda memdûh olmayan cihet-i ifrâta sülûk ile hâsıl-ı sadâreti bî-câ mahallere sarf u intifâz ve mîrîden dahi altı yedi yüz kîse is-tikrâz edüp, tereffüh ü tene‘uma dahi i‘tîlâf ile huzûzât-ı şehevâniyye ve müstelezzât-ı nefsâniyyeye mâyil olup, husûsan<a name="footnote1800"></a><sup><a href="#bookmark4639">1800</a></sup><sup></sup> a‘bâ-i seferiyyeyi dahi<a name="footnote1801"></a><sup><a href="#bookmark4640">1801</a></sup><sup></sup> tehammülde ‘acz u fütûrunu îhâm eder ba‘zı ta‘bîrât ile refte refte irsâl-i telhîsât eyleyüp, bu hâl ile bir sene kadar sadr-ı devletde mekîn ve bundan böyle o makâm-ı hatîrde ibkâsı bâ‘is-i efzâyiş-i tecâvüz-i müşrikîn olacağı cezmiyle, intizâ-ı mühr-i hümâyûn maslahatı içün Kapucu-başı Vidinli ‘Ali Ağa me‘mûr olup, Sadr-ı cedîd mevkib-i hümâyûna vusûl buluncaya dek bir Kâyim-makâm nasbı lâzım ve sâbıkâ Bostancı-başı olup, rütbe-i Vezâret'le kadri tefhîm ve sevk-i asâkir me’mûriyyeti ile Edirne'de mukîm olup, Tulça muhâfızlığı hakkında tasmîm olunan Vezîr Ahmed Paşa'ya Kâyim-makâmlık hatt-ı şerîfi Ağa-yı mûmâ ileyh ile gönderilmişidi. Edirne'de hatt-ı hümâyûnu müşârun ileyhe inbâz ile vâkıf-ı râz edüp, ma‘an Babadağı'na pây-endâz olduklarında, mûmâ ileyh tekaddüm ile Yeniçeri Ağası'nı görüp, kazıyyeyi sırran tefevvüh ve hey‘et-i mütenekkire ile ma‘an Kethudâ Bey çadırına teveccüh eylediler. Mûmâ ileyh Sadrıa‘zam yanında müzâkere-i umûr eder olduğu istihbâr olunup, sırran isticlâb ve mâdde işrâb olundukda, ‘Ali Ağa'yı beraberce alup, müşârun ileyhden mühr-i hümâyûnu istirdâd ve kurb-i Ordu-yi hümâyûn'da habere intızâr üzere olan Vezîr el-Hâc Ahmed Paşa Kâyim-makâmlık mesnedine ıs‘âd olundu. Sadr-ı sâbık Halîl Paşa hakkında yemm-i lutf u kerem-i Şâhâne temevvüc edüp, emvâl ü eşyâsı in‘âm ve kendüsüne Filibe Kasabası'nda ta‘yîn-i makâm olundu.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
</div><br clear="all">
<p><span class="font14">Şehriyâr-ı sütûde-hisâl </span><span class="font14" style="font-weight:bold;">[M2 134] </span><span class="font14">bu sâl-i ‘ibret-iştimâlde vukû‘ bulan ahvâli takdîrât-ı Rabbâniyye'ye haml ile himmet-i Şâhâne'lerine îrâs-ı se‘âmet ü melâl etme-yüp, telâfî-yi mâ-fât zımnında sene-i âtiyeye terettüb eden levâzım-ı seferiyyeyi zihn-i tâb-nâk-i Cihândârî'lerinde tasvîr ve her tarafa asker ihrâcı içün bâlâları hutût-i hümâyûn ile müveşşah evâmir-i ‘aliyye tesyîr buyurdular ise dahi, i‘mâl-i ketâ‘ib-i mu-vahhidîne kâdir ve vuku‘ bulan melâhim ü megâzîde mişvârı zâhir bir Vezîr-i dilîrin mukaddemce câh-ı refi‘-i Sadâret'e tasdîrini mülâhaza buyurup, Bosna Vâlîsi Vezîr Si-lahdâr Mehmed Paşa vicâhat ü vekâr ve mehâbet ü iktidâr ile şöhret-şi‘âr ve bâ-husûs Karadağ seferinde bahtı meymûn ve tâli‘i sa‘da makrûn olduğu tecribe vü ihtibâr olunup, şöyle ki ser-keşân-ı müşrikîni tîg-i celâdet ile makhûr ve benîn ü benâtını me‘sûr ve sâyirlerini ber-vech-i maktû‘ cizyeye ilcâ ile meşkûru'l-hidme ve mansûru'l-livâ olduğuna binâ‘en, hakk-ı müşârun ileyhde hüsn-i zann-ı Şâhâne mukarrer ve lede'l-hâce hıdmet-i Sadâret'e takrîbini zihn-i ‘âlîlerinde muzmar buyurmuşlar idi.</span></p>
<p><span class="font14">Kartal bozgunundan sonra Halîl Paşa'ya olan teveccüh refte refte zâyil ve tab‘-ı Şâhâne müşârun ileyh tarafına müncezib ü mâyil olup, binâ-berîn şehr-i recebü'l-ferdin beşinci günü<a name="footnote1802"></a><sup><a href="#bookmark4641">1802</a></sup><sup></sup> nüvîd-i beşâret-i Sadâret kalem-rev-i hükûmeti olan Bosna'da dehlîz-i sem‘ine dâhil ve beş on âdem ile o tarafdan hareket edüp, ramazânın beşinci günü<a name="footnote1803"></a><sup><a href="#bookmark4642">1803</a></sup><sup></sup> <a name="bookmark4643"></a>kurb-i mevkib-i hümâyûna vâsıl olduğu Kâyim-makâm Paşa'ya i‘lân ve fi'l-hâl Yemeklik çeşmesinde nasb-ı sâybân kılınup, ramazan-ı şerîfin altıncı pazarertesi günü<a name="footnote1804"></a><sup><a href="#bookmark4644">1804</a></sup><sup></sup> Kâyim-makâm Paşa ve Kethudâ Bey ve ‘ale'l-‘umûm kapu ricâli resm-i istikbâli icrâ ve şurût-i du‘â vü senâyı îfâ eylediler. Maslahat-ı ekl-i ta‘âm encâm buldukda, müretteb alay ile Yemeklik mahallinden hareket ve Livâ-i Şerîf obasına tekarrubunda fi'l-hâl nüzûl ile vüzerây-ı ‘izâma rûh-i sânî ve hayât-ı câvidânî olan mühr-i hümâyûnu Kapucu-başı ‘Ali Ağa'dan ahz ve nihâde-i ceyb-i mefharet ve otâk-ı Âsafâneleri'ne vaz‘-ı pây-ı heybet eylediklerinde, sû-i tedbîr-i Vezîr-i sâlif ile vuku‘ bulan vaz‘-ı zâyif ne mertebelerde zarar u ziyâna bâ‘is olduğuna erbâb-ı hibret u imtihân vâkıf olup, havl-i cenâb-ı Kahhâr ile ahz-ı sâr husûsuna bu sâl-i ferruh-fâlda nakd-i gayreti </span><span class="font14" style="font-weight:bold;">[M2 135] </span><span class="font14">nisâr ve hıdemât-ı pesendîde izhâr etmek meâlini mutazammın şeref-rîz-i sudûr olan hatt-ı hümâyûn kırâ‘et olunup, hâzır-ı bi'l-meclis olanlar isâle-i dümû‘-i rikkat ile du‘â-yı Şâhâne'ye muvâzabet eylediler.</span></p>
<p><span class="font14" style="font-weight:bold;">Âmeden-i Hân-ı „âlîşân ve „akd-i meşveret berây-ı meştâ</span></p>
<p><span class="font14">Bu def‘a Kırım Hân'ı nasb olunan Selîm Girây Hân ile Âsitâne-i sa‘âdet'de birkaç def‘a ‘akd-i meclis olunup meştâ husûsu der-meyân ve hayli ebhâs güzerân ederek, ta‘yîn-i meştâ Ordu-yi hümâyûn halkının re’yine tefvîz olunmak istihsân olunup, Hân dahi bu sene-i mübârekede Kırım'a ‘adem-i zihâb ile münâsib mahalde meştâ intihâb ve Tuna müncemid olursa vakt ü hâle nazaran karşuya geçmek ve yâhûd berü tarafları muhâfazaya ihtimâm etmek sûretleri istısvâb olunup, bu sûret ile Hân-ı müşârun ileyh Âsitâne'den hareket ve ramazân-ı şerîfin dokuzuncu günü<a name="footnote1805"></a><sup><a href="#bookmark4645">1805</a></sup><sup></sup> mevkib-i hümâyûna gelüp, bu husûs içün nezd-i Serdâr-ı ekremî'de ‘akd-i encümen-i meşveret kılınup, ibtidâ ser-hadlerin keyfiyyetini Sadrıa‘zam su’âl ve Yeniçeri Ağası: “Ehl-yevm on beş bin kadar asker emr-i muhâfazada kıyâm eylediklerini” ifâde ile Defterdar Efendi dahi: —O mikdâr ta‘yînât verdiğini” âverde-i zebân-ı makâl eyledi. Sadr-ı müşârun ileyh: “İttihâz-ı meştâya ne mahal münâsibdir?” deyü hitâb eyledikde, meştâ husûsu erbâb-ı hall ü ‘akd miyânelerinde yâ İstanbul yâhûd Edirne ve hiç olmadıysa Şumnu tarafları tahmîn olun-muşidi. Hân cenâbıyla kışlak husûsu Âsitâne'de karar ü sübût bulmuş ihtimâliyle herkes mühür-zen-i leb-i sükût olup, ba‘de'l-ibrâm huzzârdan ba‘zıları bu emri telmîh u işrâb ve Sadrıa‘zam dahi: —Vâkı‘â cenâbınız karîbu'l-‘ahdde Rikâb-ı hümâyûn tarafından iyâb ve bu husûs o tarafda ne vechile râbıta-bend-i nizâm oldu?” deyü isticvâb eyledikde, meştâ husûsu —</span><span class="font14" style="font-style:italic;">Leyse'l-mücerreb misle men lem yu„lem</span><span class="font14">”<a name="footnote1806"></a><sup><a href="#bookmark4646">1806</a></sup><sup></sup> mefhûmu üzere Mu‘asker-i cihândârîde olanların re‘yine ihâle olunduğunu îmâ eyledikde, herkes medhûş ve ‘avâkıb-i ahvâli fikr ile dem-beste ve hâmûş oldular. Bu sûretde mâdde meclis-i âhara<a name="footnote1807"></a><sup><a href="#bookmark4647">1807</a></sup><sup></sup> te’hîr ve: —Herkes yarınki gün ifrâğ-ı mâ-fî'z-zamîr ile ihzâr-ı tedbîr eylesün” deyü cümleye icâzet verilüp, haymelerine ‘avdet eylediler. Ferdâsı kemâ-kân ictimâ‘ ile mecâl-i kelâma ittisâ‘ verilüp, huzzâr-ı meclis ibtidây-ı emrde </span><span class="font14" style="font-weight:bold;">[M2 136] </span><span class="font14">sevk-i kelâmdan im-tinâ‘ ve rîkların ibtila‘ eylediler. Encâm-ı kâr ba‘zıları Babadağı'nda meştânın mahzûru-nu beyân ve Bazarcığ'ı istihsân edüp, Hân cenâblarının dahi Babdağı'nda kışlamasını tasrîh ve bu re‘y müşârun ileyhi tekdîr ve tebrîh edüp, dâmen-efşân-ı infi‘âl ve behâne-cûy-i irtihâl olmuşiken, Sadrıa‘zam cevâba âgaz ve: “Bazarcık'da kışlandığı hâlde Ba-badağı ehâlîsi o sâ‘at perîşân olacağlarını tahkik u îkân ve bu keyfiyyet sâyir sevâhile sirâyet ile hey‘et-i ictimâ‘iyyelerine tefrika tareyân eyleyeceğini” beyân edüp, nihâyet-i kâr Babadağı'nda kışlamağa karar verilüp, ramazânın yirminci günü<a name="footnote1808"></a><sup><a href="#bookmark4648">1808</a></sup><sup></sup> Serdâr-ı ekrem alay ile Babadağı'na duhûl ve sâyirleri dahi birer mahall-i münâsib tedârüküyle levâzım-ı şitâ tedârüküne meşgul oldular.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
</div><br clear="all">
<p><a name="bookmark4649"></a><span class="font14">Vezîr el-Hâc Ahmed Paşa üç dört gün kadar Kayim-makamlık edüp, Sadrıa‘zam hazretlerinin şeref-endâz-ı kudûm oldukları sebebi ile me‘mûriyyeti lağv olup, Tulça tarafına olan me‘mûriyyet-i sâbıkasın tahvîl bâbında dâmen-i Âsafî'yi takbîl ve recâsı hayyiz-i is‘âfa tavsîl olunup, Silistire etrâfını muhâfazaya me‘mûr ve birkaç günden sonra Niğbolu havâlîsinin muhâresesi dahi elzem görülüp, o tarafa ‘azîmet bâbında emri celîlü'l-‘unvân şeref-sudûr oldu.</span></p>
<h2><a name="bookmark861"></a><span class="font14" style="font-weight:bold;"><a name="bookmark4650"></a>Keyfiyyet-i Hân-ı Kırım</span></h2>
<p><span class="font14">Nehr-i Tuna müncemid ve o deryâçe-i ba‘îdu'l-gavr mün‘akid olduğu takdîrde, düşmen üzerine çapul etmek üzere sevâhilin bir münâsib mahallinde meştâya Hân cenâblarının duhûlü tasmîm olunmuşidi. Ancak sevâhil asâkir-i İslâm ile mâl-â-mâl ve iktizâ eden ta‘yînâtları etrâf kurâlarından istihsâl olunarak, me‘mûrlar envâ‘-ı su‘ûbete dûçâr oldukları zâhir-i hâl olup, Hân ise el-yevm sahrâda hıyâm ile ârâm ve sukut-i berf ü bârân ile mübtelây-ı eskam olup, müdâvât ve nefsini ihtirâs içün Babadağı'nda bir hâne ihzârını iltimâs ve zîk-ı mekân hasebiyle kebîr ü sagir bir mahal tedârükü mümte-ni‘ u ‘asîr olduğundan, Kethudâ Bey hânesinden hurûc ve Hân cenâbları vülûc etmek üzere sahrâda ikamet ihtiyâr eylediğini Hân tafattun ve Babadağı'na iki sâ‘at mesâfe olan Kanber Karyesi'nde bi'z-zarûre ihtiyâr-ı temekkün eyledi.</span></p>
<p><span class="font14">Hân'ın o taraflarda kışlaması zehâyirin kıllet </span><span class="font14" style="font-weight:bold;">[M2 137] </span><span class="font14">ü inkıtâ‘ını îcâb ve meclûbât-ı etrâf ancak dâyiresine ihâta ile sâyir mustahfızların<a name="footnote1809"></a><sup><a href="#bookmark4651">1809</a></sup><sup></sup> idâre-i ta‘yînâtları min as‘abi's-sı‘âb olacağı efkârıyla Sadr-ı vâlâ-cenâb dilhırâş-ı inkılâb olup, müşârun ileyhin beş altı yüz âdem ile mahall-i mezkûrda ikameti meştâ-nişîn olanlara külfet ve etrâfdan celb edecekleri me‘kûlâtın bulunmamasına ‘illet olduğundan gayri, Âsitâne-i sa‘âdet'de sarf u i‘tâ olunan altı yedi yüz kîse meblağdan mâ‘adâ yevmiyye Ordu-yi hümâyûn <a name="bookmark4652"></a>hazînesinden yedişer kîse ta‘yînât-behâ ile kesb-i râhat ü safâ edüp, Tuna'nın ‘adem-i incimâdı hasebiyle çapul gayilesini dahi ber-taraf ve minvâl-i muharrer üzere mîrînin vâfir malını telef eyledi.</span></p>
<h2><a name="bookmark862"></a><span class="font14" style="font-weight:bold;"><a name="bookmark4653"></a>İhrâc-ı mevâcib ve tevzî„ât-ı sâyire</span></h2>
<p><a name="bookmark4654"></a><span class="font14">Ordu-yi hümâyûn'un meştâya duhûlünden sonra tavâyif-i askerînin bir kıst mevâcibleri i‘tâ olunmasının lüzûmu bundan akdem ‘arz-ı serîr-i a‘lâ kılınmışidi. Binâ-berîn mevâcib ve sâyir metâlibe sarf olunmak içün iki bin dört yüz kîseye karîb meblağ Rikâb-ı hümâyûn tarafından tesyîr ve Bazarcık'da meştâ tahmînî takrîbî ile bir mahall-i me‘mende hıfz olunması Bazarcık'da kâ‘in zâbitâna Ordu-yi hümâyûn tarafından mü‘ekked tahrîr olunmuşidi. Ordu hazînesinde akça nefâd bulup, Özi mevâcibinin dahi bir ân akdem irsâli iktizâ eylediğinden, hazîne-i mezkûre dest-i emânet-kârân ile bâz ve dört yüz kîse ifrâz olunup, Özi serhaddine irsâl ve Dağıstanî ‘Ali Paşa dahi bu akçanin bir mikdârıyla tanzîm-i hâl ve bâkîsi meştâya duhûl ‘akabinde Bazarcık'dan celb olunup, mevâcib nâmıyla ocağlara teslîm ve zâbitân dahi hevâyî taksîm ile meblağ-ı mezkûrun ekserîsini ihfâ vü tektîm eylediler. Bu akçaye müte‘âkib Şehriyâr-ı seniyyü'l-menâkıb bin kîselik zer-i kamer-tâb ile me‘mûrların dest-i iktidârına kuvvet ü tâb verdi.</span></p>
<h2><a name="bookmark863"></a><span class="font14" style="font-weight:bold;"><a name="bookmark4655"></a>„Avdet-i Mektûbî-yi Sadrıa„zamî</span></h2>
<p><span class="font14">Rikâb-ı kâmyâba ifâde-i hâl maksadıyla irsâl olunan Mektûbî-yi Sadrıa‘zamî el-Hâc ‘Abdurrezzâk Efendi, birkaç def‘a huzûr-i hümâyûna duhûl ile ruhsat-yâb-ı kıyâm u müsûl olup, asâkir-i İslâm'ın perîşânlığına dâyir olan ‘ilel ü esbâbı âverde-i zebân ve düşmene galebe levâzımını yegân yegân bast ü beyân edüp, takrîri münakkah u müvec-ceh ve tedbîri müraccah ve gayr-i müşevveh olduğuna binâ‘en, birkaç def‘a Bâb-ı ‘âlî'de </span><span class="font14" style="font-weight:bold;">[M2 138] </span><span class="font14">ve bir def‘a huzûr-i hümâyûnda tarh-ı kur‘a-i müşâvere ve kadh-ı zinâd müzâkere olunup, Efendi-yi mûmâ ileyh mecâlis-i mezkûrede: “Mîrîlü askere sarf olunan nukûd-i bî-şümâr telef-i sırf kabîlinden olduğu âşikâr ve o makûle serserî ve şi‘âr-ı gayretden berî olan eşhâs u erâzil, cümleden evvel firâr ile Devlet-i ‘aliyye'nin askerini mütezelzil<a name="footnote1810"></a><sup><a href="#bookmark4656">1810</a></sup><sup></sup> etdikden sonra, yemîn ve yesârlarında buldukları emvâl ü eşyâyı garet ve memleketlerine ‘avdet ve mezkûrlara olan rağbet, ocağlar halkına bâ‘is-i fütûr u rehâvet olup, fî-mâ-ba‘d Devlet-i ‘aliyye'nin muvazzaf askerine i‘tibâr ve kanûn-i kadîmlerine mürâca‘at ile istihsâl-i vesâyil-i nizâmlarına sarf-ı iktidâr lâzım olduğunu tezkâr edüp, i‘mâl olunan topların dahi kiber ü irtifâ‘ından bahs ile isti‘mâli müte‘azzir ve nakl ü tahrîki müte‘assir olup, nev-îcâd toplar tedârükünü îmâ ve şimdîden meştâ askerini yer-lü yerinden ihrâc ile Mu‘asker-i hümâyûn'a takviyyet vermek iktizâ eylediğini sâyir mevâd ile ihsâ eyledi”. Takrîr-i mezkûr zihn-i Şehinşâhî'de cilveger olan suver-i ma‘kûlâta mütelâzim ve bu def‘a Ordu-yi hümâyûn tarafından vürûd eden tedbîrât ve tasarrufâtın me‘âline mülâyim olup, Şehriyâr-ı enâm sevk-i kelâm-ı dürriyyü'n-nizâm ve <a name="bookmark4657"></a>şimdiye dek emvâl ü asâkir ve mühimmât ü zehâyirde kat‘â kusûr olunmadığını o mec-lisde olanlara mesned-i Hüsrevâneleri'ne lâyık ‘ibârât-ı reşîka ile ifâde vü ifhâm buyurup, münâsib görüldüğü takdîrde askere kuvvet-i kalb olmak içün bizzât Edirne'ye ve yâhûd mahall-i tekabül-i a‘dâya devlet ü ikbâl ile hareket buyuracağlarını keşîde-i silk-i takrîr ve hâzır-ı bi'l-meclis olanların a‘sâb-ı hamiyyet ü gayretlerin tahrîk ile ocağlar zâbıtânı bu bâbda ifrâğ-ı cehd ü tâkat eyleyeceklerini rişte keş-i hüsn-i ta‘bîr eylediler. Bundan sonra ocağların tanzîm-i şevârid-i umûrlarına ihtimâm ve tashîh be-dergâh ile teksîr-i neferâta ikdâm olunmak semtine sevk-i kelâm olunup, ocağlu bu bâbda dahi ser-fürû-bürde-i tavk-ı inkıyâd ve bu emr-i ehemmin tesviyesinde yek-sâk-ı ittihâd olacağ-ların îrâd eyleyerek, fi'l-hakıka vâfir neferât tertîb ve berran ve bahran Ordu-yi hümâyûn'a tesrîb eylediler. Süvârî ocağlarında dahi bozma ve sâyir tasarrufât ile müste-kinn olan fesâd dahi izâle olunup, </span><span class="font14" style="font-weight:bold;">[M2 139] </span><span class="font14">kanunları üzere Livâ‘-i Şerîf muhâfazasın-da isbât-ı vücûd ve me‘mûr oldukları cihâtda bezl-i mechûd etmeleri mezkûr olup, anlar dahi usûl-i kanûnlarına ri‘âyet ve rezm-gâh-ı düşmende bezl-i tâkat eyleyeceklerini te‘ahhüd ile meclis hıtâm ve meşveret encam bulup, bu vukû‘âtı Sadrıa‘zam ve Serdâr-ı ekrem'e ifâde ve ocağlar nizâmını mutazammın ve fî-mâ ba‘d mahall-i rezm ü ma‘rekede sebât ü istikrâra sebeb olacak efâ‘îlin tedârük ve icrâsını mütebeyyin iki kıt‘a mufassal hatt-ı hümâyûn ile Efendi-yi mûmâ ileyh i‘ade olunup, ramazânın yirmi sekizinci günü<a name="footnote1811"></a><sup><a href="#bookmark4658">1811</a></sup><sup></sup> Babadağı'na pâ-nihâde ve şevvâlin üçüncü günü<a name="footnote1812"></a><sup><a href="#bookmark4659">1812</a></sup><sup></sup> ocağlu ve Anadolu'ya varınca ricâl-i devlet ‘akd olunan meclisde âmâde olup, zikr olunan iki kıt‘a hatt-ı hümâyûn cehren kırâ‘et ve mefhûm-i şerîfi cümleye i‘lân ü işâ‘at olunup, emr-i veliy-yü'l-emr üzere emr-i cihâd ve teksîr-i cumû‘ u efrâd ve mukabele-i a‘dâ ve mukara‘a vü gavgada tesebbüt-i mühce vü fu‘âd ile ser ü cân fedâ eyleyeceklerinde yek-sâk u vifâk u ittihâd oldular.</span></p>
<h2><a name="bookmark4660"></a><span class="font14" style="font-weight:bold;"><a name="bookmark4661"></a>Ba„zı veÇ&gt;â„</span></h2>
<p><span class="font14">Özi Kal‘ası'nın muhâfazası mûcibât-ı vakt ü hâlden olduğuna binâ‘en, on iki bin nefere karîb yeniçeri serden-geçdileri tahrîr ve bayrakları küşâd ve üzerlerine birer münâsib ağa ta‘yîn olunup, mühimmât ve mesârıflerı i‘dâd ve zemân-ı kalîlde ocak tarafından ta‘yîn olunan mübâşirler ile tekmîl-i maslahat-i imdâd kılınmışidi. Zikr olunan neferâtın ba‘zısı rü‘yet-i levâzım nâmıyla Köstence ve Varna iskelelerine resîde ve müşâcere vü muhâsara vukû‘undan lerzân ve tersîde olarak, etrâfa perîşân olmağa şurû‘ eyledikleri sâmi‘a-güzâr-ı Serdâr-ı ekremî olmağla, o makûle usûl-i ‘ahde muhâlif ve emr-i gazâ vü cihâddan mütecânif olanların te‘dîbât-ı lâzimeleri ma‘rifet-i zâbitân ile icrâ olunarak sefînelerine irkâb ve me‘mûr oldukları mahallere izhâb olundu.</span></p>
<p><span class="font14">A‘dây-ı dîn sevâhil-i Tunâ'nın ekseri mahallini zabt ve ba‘zan berü câniblere mürûr ile sevâhil halkını mübtelây-ı teşvîş ü habt eyledikleri, mesmû‘-i Şâhâne olmak-dan nâşî def'-i gezend ve mümkin olursa karşu yakada medâr-ı tehassun olur bir mahalle rabt-ı peyvend kılınmak dâ‘iyesiyle, on bin kadar yeniçeri dilâverlerini ihâta eder </span><span class="font14" style="font-weight:bold;">[M2 140] </span><span class="font14">kırk kıt‘a sefâyin techîz ve Sünne Boğazı'ndan Tulça ve îsakçı'ya varup, kasd-ı mezbûrun îkâ‘ı zımnında sükkân-ı ‘azîmetleri tahrîk ü tehzîz olunmuşidi. Seksen beş senesi nisânında<a name="footnote1813"></a><sup><a href="#bookmark4662">1813</a></sup><sup></sup> Karaharman sularında ‘arz-ı cem‘iyyet ü sevâd eyledikleri, ma‘lûm-i</span></p>
<p><span class="font14">Sadr-ı kaviyyü'l-fu’âd oldukda, on kıt‘ası Prutça Boğazı'nın hıfzına me’mûr ve bâkısi</span></p>
<p><span class="font14">Sünne Boğazı'ndan duhûl ile sevâhil-i Tuna'nın bir mahallini zabt etmek bâbında zâbit-lerine hitâben emr-i ‘âlî şeref-sudûr oldu. Eflâk Voyvodası Manolaki derece-i mikneti kadar Bükreş Kasabası'nı muhâfaza ile a‘dâyı hudûda duhûlden meıÇye ‘usât-ı re‘âyânın vahşetlerin def' kasdında olup, Eflâk Ser‘askeri Vezîr Mehmed 'Paşa tarafından i‘ânet ü imdâdda zuhûr eden kusûr mesfûra sebeb-i futûr olduğundan başka, Devleti ‘aliyye'ye sıdk u istikâmetle hidmeti düşmen-i dîne dâg-ı derûn ve ahz ü ta‘zîbini ızmâr ile îcâd-ı envâ‘-ı mekr u füsûn eylediklerini mesfûr derk ve zarûrî Eflâk tarafını terk edüp, Krayova'da ‘inân-keş ve bu hâl-i müşevveş ile o tarafda dahi ikâmet edeme-yüp, Vidin Kal‘ası'na dâhil olduğu sem‘-i tahkıka vâsıl ve düşmen dahi terk olunan mahalleri zabt ve iddihâr olunan zehâyir-i ehâyire mâlik ve bu cihetle dahi kuvvet peydâ edüp, râh-ı tecâvüze sâlik oldu. A‘dâ-yı dînin berü yakada bir ma‘kıl-i metîne dest-res olarak, etrâfa îsâl-i zarar derûn-i habâset-meşhûnlarında muzmar olduğuna binâ‘en, Ada-i Kebîr'in muhâfazası lâzım ve top ve cebehânesine nazar olunarak asker ve sâyir cihetler ile takviyesi emr-i mühim olmağla, beş yüz kadar asker istishâb ve kal‘ayı muhâfaza ve muhâreseye sarf-ı kudret u tâb eylemek şartıyla, Prizrin sükkânından Em-rullah Ağa'ya iki tuğ ihsân ve cihât-ı sâyire ile tekmîl-i noksân kılınup, Vidin Kal‘ası'nın dahi iktizâ eden mahalleri ta‘mîr ve muhâfızı olan Vezîr Mehmed Paşa'ya on beş bin ve defterdârına on bin guruş irsâl olunup, muhâfaza-i kal‘a husûsu ber-vech-i te‘kîd tezkîr olundu.</span></p>
<p><span class="font14">Mora Cezîresi'ni tesallut-i a‘dâdan masûn ve Cezîre'ye duhûl kasd edenleri dûrbâş-ı celâdet ile bîrûn eden Sadr-ı sâbık Muhsin-zâde Mehmed Paşa </span><span class="font14" style="font-weight:bold;">[M2 141] </span><span class="font14">Vidin tarafına sevk-i asker ile me‘mûr ve Rikâb-ı kâm-yâbdan müşârun ileyhe ısdâr-ı menşûr kılındı. Ta‘yîn-i meştâ emrinde vukû‘ bulan tereddüd iktizâsıyla, inkızây-ı şitâya dek fikr-i cem‘-i zehâyir kulûb-i ekâbirde dâyir olmayup, Babadağı'na duhûlde zahîre cihetiyle zarûret çekileceği ma‘lûm-i cenâb-ı Şehriyârî olmağla, Ordu-yi hümâyûn'a ve Özi Kal‘ası'na vefâ edecek kadar zehâyir sevâhil-i Bahr-i siyâh'dan nakl olunduysa dahi, vaktiyle vusûl bulmadığından, Babadağı'nda kışlayanların râbıta-i ta‘ayyüşleri münfekk ve dûr u dırâz mahallerden zahîre celbi ile mâ-melekleri müstehlek oldu. îsâğası<a name="footnote1814"></a><sup><a href="#bookmark4663">1814</a></sup><sup></sup> vaz‘-ı kadîm olan topların bu muhârebede isti‘mâlleri kayd-ı ‘azîm olduğu keyfiyyâtı mukad-demâ huzûr-i hümâyûna ‘arz u takdîm olup, ‘Arabacı-başı Mehmed Ağa'nın bu fende fart-ı<a name="footnote1815"></a><sup><a href="#bookmark4664">1815</a></sup><sup></sup> mehâreti hasebiyle ifâde-i hâl içün Âsitâne'ye irsâl olunmuşidi. Mûmâ ileyh Der-i devlet-medâr'a vaz‘-ı ruhsâr<a name="footnote1816"></a><sup><a href="#bookmark4665">1816</a></sup><sup></sup> eyledikde, isti‘mâle selâhiyyeti olan topların resm ü hey’et ve siklet ü hıffetini şâmil Rikâb-ı hümâyûn'a ‘arz olunan takrîri istihsân olunup, zemân-ı yesîrde vech-i mu‘arref üzere üç vukıyyeden yüz dirheme dek kifâyet mikdârı top isâğa vü tetmîm ve ‘arabaları dahi yesîru'l-idâre ve sehlü'l-isti‘mâl olarak müceddeden inşâ ve tanzîm olunup, mühimmât ü levâzımâtıyla sefâyine tahmîl ve altmış kadarı berren Or-du-yi hümâyûn'a tesbîl olunmuşidi. Hübûb-i bâd-ı kabûl ile Karaharman iskelesine vusûl bulduğu ihbâr olunup, derhâl ‘arabalar ile Ordu-yi hümâyûn'a nakl ve lâzım gelen mahallere tevzî‘ ve ‘Arabacı-başı Ağa dahi berren getürdiği topları sekiz yüz güzîde nefer ile pîş-gâh-ı otâk-ı Sadr-ı ‘âlî-câhdan imrâr edüp, bu mukabelede hıl‘at-i hâssu'l-hâs ile kadri terfî‘ olunup, on kıt‘a yüzer dirhemlik toplar dahi iki kat barut ile lede'l-imtihân Sancağ-ı Şerîf obası mukabiline vaz‘ u tertîb ve bâkısi Topçu-başı tarafına tes-lîm olunmak tasvîb olundu.</span></p>
<p><a name="bookmark4666"></a><span class="font14">Vezâreti ref‘ olunan Abaza Mehmed Paşa Köstendil'e gider iken Hân-ı ‘âlişâna tesâdüf ve giriftâr olduğu musîbet sebebi ile izhâr-ı telehhüf edüp, müşârun ileyh dahi hâline te‘essüf ile ma‘an Ordu-yi hümâyûn'a getürüp, câme-i Vezâreti'ni tecdîd </span><span class="font14" style="font-weight:bold;">[M2 142] </span><span class="font14">içün dâmen-gîr-i Sadr-ı cedîd olmuşidi. ‘Unfuvân-ı zemân-ı Hânî sebebi ile recâsı, hayyiz-i resân-ı is‘âf ve ibka-yı Vezâret'i mâddesine Köstendil mansıbı irdâf olunarak mazhar-ı sunûf-i<a name="footnote1817"></a><sup><a href="#bookmark4667">1817</a></sup><sup></sup> eltâf olup, savb-ı maksûda ‘azîmet etmişiken, Kırım ülkesinde vâki‘ Yeni Kal‘a'ya vüzerây-ı ‘izâmdan bir vezîr-i nâmdârın ta‘yînini zarûriyyât-ı vakt îcâb eylediğine binâ’en, müşârun ileyhe beş bin guruş harçlık irsâl olunup, Köstence İskele-si'nden seksen kadar etbâ‘ ile ol-savba şirâ-güşây-ı isti‘câl oldu.</span></p>
<h2><a name="bookmark865"></a><span class="font14" style="font-weight:bold;"><a name="bookmark4668"></a>Vefât-ı Şeh-zâde Sultân Bayezîd</span></h2>
<p><span class="font14">Serv-i ser-âzâd-ı çemenistân-ı Saltanat olan Şeh-zâdegândan Sultân Bayezîd hazretlerinin gül-i mutarrâdan nâzikter olan vücûd-i şerîflerinde inhırâf ve ‘unsur-i pâki-zelerinde ihtilâf vâki‘ olup, ihzâr-ı etıbbâ ile tedbîr-i devâ olunduysa dahi, </span><span class="font14" style="font-weight:bold;">[mısra]„</span><span class="font14">:</span></p>
<p><span class="font14">Vedâ’ü'l-mevti leyse lehü devâ’ün<a name="footnote1818"></a><sup><a href="#bookmark4669">1818</a></sup><sup></sup></span></p>
<p><span class="font14">Mefhûmu üzere ‘ilâc-ı etıbbâ kâr-ger<a name="footnote1819"></a><sup><a href="#bookmark4670">1819</a></sup><sup></sup> olmayup, evâhır-ı şehr-i ramazânda<a name="footnote1820"></a><sup><a href="#bookmark4671">1820</a></sup><sup></sup> ‘azm-i hıyâbân-zâr-ı dârü'l-karâr ve dâhil-i — </span><span class="font14" style="font-style:italic;">cennâtün tecrî min tahtihe'l-enhâr</span><span class="font14"><sup>5,1</sup> oldu. Kanûn üzere na‘ş-ı mağrfiret-nakşı büyük vâlideleri camî‘-i şerifinde ihzâr olunan mahalle defn ile o semer-i şecer-i sâbitü'l-asl-ı Tâcdârî a‘yün-i nâsdan nühüfte vü mütevârî oldu.</span></p>
<p><a name="bookmark4672"></a><span class="font14">Şeh-zâde-i müşârun ileyh </span><span class="font14" style="font-style:italic;">subbet sicâlü'r-rahmeti ‘alyh<a name="footnote1821"></a><sup><a href="#bookmark4673">1821</a></sup></span><span class="font14"><sup></sup> otuz târihinde pîrâye-bahş-ı ‘âlem-i vücûd olup, kırk üç târihine gelince talîku'l-‘inân ve bundan sonra sâyir şehzâdegân ile Harem-i Serây-ı hümâyûnda ihtiyâr-ı mekân ve muntazır-ı bürûz-i feyz-i Rahmân olmuşiken, vedâ‘-ı ‘âlem-i fânî ve ‘azm-i semt-i beka vü câvidânî eyledi.</span></p>
<h2><a name="bookmark866"></a><span class="font14" style="font-weight:bold;"><a name="bookmark4674"></a>Vukû„-i tevcîhât</span></h2>
<p><a name="bookmark4675"></a><span class="font14">Sadr-ı sâbık tevcîhat defterini tertîb ü imlâ ve merfû‘-i südde-i serîr-i a‘lâ etmişi-di. İnhilâl-i Sadâret-i ‘uzmâ takrîbi ile te’hîri enseb ve Sadr-ı cedîd tarafından tekrar ‘arz olunması mustasveb görülüp, binâ‘en ‘alâ zâlik Serdâr-ı ekrem hazretleri Babadağı'na vusûllerinde defter-i tevcîhâtı iktizâsına göre tahrîr ve Rikâb-ı hümâyûn'a geldikde: “İzn-i hümâyûnum sâdır olmuşdur” ziyneti ile bâlâsı tevşîh ü tahbîr ve ordu-yi zafer-bûya tesyîr olunmuşidi. Şevvâlin yirmi üçüncü günü<a name="footnote1822"></a><sup><a href="#bookmark4676">1822</a></sup><sup></sup> tevcîhât vukû‘ bulup, menâsıb-ı ricâl ibka ve fekat Çavuş-başılık Sadr-ı vakurun taşrada kethudâları olan Kapucu-başı Rûhî Süleyman Ağa'ya ve Silahdâr </span><span class="font14" style="font-weight:bold;">[M2 143] </span><span class="font14">Ağalığı selefi ‘Arabgîrli İbrâhîm Bey'e ve Piyâde Mukabeleciliği<a name="footnote1823"></a><sup><a href="#bookmark4677">1823</a></sup><sup></sup> Bekir Paşa-zâde ‘Atâ‘ullâh Bey'e ve Cebeciler Kitâbeti, Sırrı Selîm Efendi'ye tevcîh olunup, vüzerây-ı ‘izâm hazerâtının dahi mansıbları ibka vü takrîr ve Adana Eyâleti menşûru fekat Râgıb Paşa dâmâdı Vezîr Hüseyin Paşa nâmına tahrîr olundu.</span></p>
<h2><a name="bookmark867"></a><span class="font14" style="font-weight:bold;"><a name="bookmark4678"></a>Ba„zı havâdis</span></h2>
<p><span class="font14">Eyâdî-yi nâsda mütedâvel ecnâs-ı zer-i meskûk bi'l-külliyye nâ-bûd ve metrûk olup, yedlerinde bulunanları herkes ketm ü ihfâ ve mu‘âmele-i zarûriyyeyi beyâz akça ile idâre ve ba‘zan râyicinden ziyâde ile bir şey‘i bey‘ u şirâ edegeldikleri rû-nümâ olup, ba‘zı erbâb-ı ‘ukul, altunun ecnâsına tehammülü kadar terakki vaz‘ olunsa, tama‘kârân-ı nâs nef‘ u nemâ iltimâsıyla ihtizân etdikleri altunu ihrâc ve dâd ü sited ber-vech-i sühûlet revâc bulacağından gayri, cânib-i mîrîye dahi vâfir fâyide terettüb eyleyeceğini zevâhir-i ahvâlden istinbât ü istihrâc etmeleriyle, yüz on pâreye tedâvül olunan zer-i mahbûb, fî-mâ ba‘d yüz yirmi pâreye ve yüz elli beş pâreye cârî olan fındık, yüz altmış pâreye te‘âtî olunmak fermân olunup, Memâlik-i mahrûseye neşr-i ihbâr ve Ordu-yi hümâyûn'a dahi hatt-ı hümâyûn ısdâr olunmuşidi. Ordu hazînesinde vâfir altun me‘mûl iken, veznedâr-başının mel‘aneti ile istibdâl ve cüz’î altun bulunduğu me‘mûrlara se-beb-i infi‘âl ve ne hâl ise infâz-ı irâde ile her tarafa emr-i ‘âlî irsâl olundu.</span></p>
<p><a name="bookmark4679"></a><span class="font14">Ordu-yi hümâyûn hazînesinde akçanın fıkdânı ma‘lûm-i hazret-i Cihân-bânî olduğuna binâ‘en, bu def‘a dahi dört yüz kîse akça irsâl ve lede'l-vusûl hazîneye idhâl ve ber-vech-i i‘tidâl umûr-i seferiyyeye sarfıyla iştigâl olundu.</span></p>
<p><span class="font14" style="font-weight:bold;">Maktûlî-yi Vezîr Mehmed Paşa Serçşker-i Eflâk</span></p>
<p><span class="font14">Müşârun ileyh Hotin vak‘asında Ser‘asker iken sâyirleri gibi bu dahi bir maslahata muvaffak olamayup, kâr-şinâsî ve reviyyet ile verdiği şöhret-i ‘avâm, askerî miyânın-da cübn ü rehâvet belki mahz-ı ihânet ma‘nâlarına haml olunup, bundan sonra Bükreş istihlâsı içün tehaşşüd eden askere Başbuğ nasb ü ta‘yîn ve bir ân akdem hareket eylemesi tenbîh ü telkin olundukda, Gölbaşı ve Kartal hâdiselerinden Bükreş üzerine düşmen geleceğini tehayyül ile refte refte kâr u bârını Ruscuk ve Silistire taraflarına nakl ü imrâr ve kendüsü dahi meşîme-i<a name="footnote1824"></a><sup><a href="#bookmark4680">1824</a></sup><sup></sup> ‘âlem-i kevn ü fesâddan tevellüd edecek ahvâle in-tizâren celse-i müstevfiz sûretinde </span><span class="font14" style="font-weight:bold;">[M2 144] </span><span class="font14">karar ve bu reftâr-ı nâ-hencâr, askerî tâyifesine Hotin vak‘asında olan isnâdâtı tezkâr edüp, cümle nâs kendüden müteneffir ve kulûb-i câsiyelerinde kîn ve husûmet müstekarr olmuşidi. Düşmen büyük orduya mukâbele niyyeti ile etrâfda olan müteferrik askerini cem‘ ve ba‘zı mahûf mahallere birkaç top ve ekall-i kalîl âdem vaz‘ ve bu mülâbese ile Bükreş taraflarını dahi ifrâğ eylediği haberi mukaddemâ Bükreş Voyvodasına iblâğ olunup, bilâ-hâyil kasabaya dâhil ve Moskovlu maslahatına temşiyet ve İbrâ’îl'i âverde-i dest-i mel‘anet eyledikden sonra, matmah-ı nazarı olan Bükreş'e bir mikdar asker irsâl ve ednâ mertebe ceng ü cidâl vukû‘ bulmadan müşârun ileyh berü tarafa ve Voyvoda Krayova'ya irtihâl etmişler idi. Mes‘ûd Girây cem‘ etdiği asker ile Yergöğü tarafına geçüp, birkaç def‘a a‘dâ ile cenge ikdâm ve neyl-i zafer ile şâd-kâm olduğunu tavâyif-i askerî Ser‘asker Paşa'ya iş‘âr ve bizzât kendülerinin dahi karşu tarafa mürûr ile cünûd-i muvahhidîni i‘mâl eylemeleri ihtâr olundukda, askerin ‘adem-i sebât ü istikrârını tecribe vü imtihân eylediğinden, hareketi istihsân etmeyüp, Ruscuk'dan imdâd ü i‘âneyi iltizâm ve ‘özr ü behâne ile halkı ilzâm semtine ihtimâm edüp, giderek düşmene kesret cihetiyle kuvvet ve ehl-i İslâm'a kıllet sebebi ile vehn ü rehâvet ‘ârız olup, asker iltimasda ısrâr ve müşârun ileyhi hezâr lâbe vü firîb ile karşuya imrâr eylediler. Müşârun ileyh nehâran Yergöğü'ye ve leylen Ruscuğ'a âyib ü zâhib ve bu vaz‘-ı garîb bi'l-külliyye ihtilâli mûcib olup, bu sûret ber-karar olursa: —Cümlemiz Rusçuğ'a ‘ubûr ile kal‘ayı ihlâ ederiz” peyâmı, lisân-ı askerden zarf-ı gûşuna ilkâ olundukda, terk-i kal‘adan tersân ve lisân-ı kazâ </span><span class="font14" style="font-weight:bold;">[mısra]„</span><span class="font14">:</span></p>
<p><span class="font14">Garrûke<a name="footnote1825"></a><sup><a href="#bookmark4681">1825</a></sup><sup></sup> hattâ sırte te’menü şerrehüm<sup><a href="#bookmark4680">1824</a></sup><sup></sup></span></p>
<p><span class="font14">me’âlini hakkında gûyâ olarak Yergöğü tarafına ‘atf-ı ‘mân eyledi. A‘yân-ı asker ve zâbitân-ı leşker sû-i kasd-ı askerden bî-haber olarak icrây-ı resm-i istikbâl içün iskeleye doğru rekz ve hervele ile i‘tizâm ve neferât dahi kât ender kât güzergâh-ı müşârun ileyhi ihâta ile selâma intizârlarını îhâm edüp, müşârun ileyh iskeleye kâdim ve evzâ‘-ı askerden kasd-ı bed emâresini fehm ile geldiğine nâdim olup, nâ-çâr kal‘aya doğru ‘azîmet ve süfehây-ı askerî sell-i seyf ile üzerine hücûm edüp, </span><span class="font14" style="font-weight:bold;">[M2 145] </span><span class="font14">kurbunda olan mahzene duhûl ve çâre-cûy-i semt-i selâmet oldukda, [mısrâ]‘:</span></p>
<p><span class="font14">înne'l-firâre lâ-yüzîdü fi'l-ecel<a name="footnote1826"></a><sup><a href="#bookmark4682">1826</a></sup><sup></sup></span></p>
<p><a name="bookmark4683"></a><span class="font14">meâlî üzere mahall-i merkumda o Vezîr-i müşterî tedbîri küşte-i tîg-i gadr u tezvîr eylediler. Eşrâr-ı askerin hücûmu hılâlinde Ordu Ağası Ahmed Ağa ve Yergöğü Ağası tevâbi‘leriyle ile men‘ sadedinde olduklarıyçün Ordu Ağası'na dahi kılıç üşürüp, darb-ı saht ile a‘zâsını leht leht ve Yergöğü Ağası'na dahi birkaç mahalden zahm-i mühlik açup, kadrini pest ve ‘ırzını<a name="footnote1827"></a><sup><a href="#bookmark4684">1827</a></sup><sup></sup> şikest eylediler.</span></p>
<h2><a name="bookmark869"></a><span class="font14" style="font-weight:bold;"><a name="bookmark4685"></a>Lâhika</span></h2>
<p><span class="font14">Ceng zemânında mu‘âhaze-i asker ve teftîş-i ahvâl-i ehl-i şerr her ne kadar ‘ukalâ<a name="footnote1828"></a><sup><a href="#bookmark4686">1828</a></sup><sup> </sup>beyninde<a name="footnote1829"></a><sup><a href="#bookmark4687">1829</a></sup><sup></sup> memnû‘ ve masrûf ve vakt-i ferâğa vâbeste ve mevkuf ise dahi, Yeniçeri Ağası Süleyman Ağa izhâr-ı celâdet edüp, Ordu-yi hümâyûn Şumnu Sahrâsı'nda iken, </span><span class="font14" style="font-style:italic;">“cezâ min cinsi'l-„amel”<a name="footnote1830"></a><sup><a href="#bookmark4688">1830</a></sup></span><span class="font14"><sup></sup> ma‘nâsı rû-nümâ ve müşârun ileyhin katelesini yek be-yek ele getürüp, katl ü ifnâ ve kuyulara vaz‘ u ilkâ ile Kuyucu lakâbıyla şöhret-nümâ oldu.</span></p>
<p><span class="font14">Müteveffây-ı müşârun ileyh Niş kurâsından neş‘et ve Şahin Paşa dâmâdı el-Hâc Hasan Paşa'nın hemşîre-zâdesi olmak takrîbi ile kethudâlığı hıdmetinde kesb-i şöhret edüp, mahdûmunun hayâtında Benefşe Ağalığı'yla dilşâd ve giderek dâyireye duhûl ve kat‘-ı tarîk ederek Kul Kethudâlığı ve Yeniçeri Ağalığı'yla ber-murâd olmuşidi. Yetmiş yedi senesi evâhırında<a name="footnote1831"></a><sup><a href="#bookmark4689">1831</a></sup><sup></sup> rütbe-i Vezâret'i ihrâz ve Sadâret-i ‘uzmâ Kâim-makâmlığı ile ser-efrâz olup, bundan sonra kapudân ve şeref-i sıhrıyyet ile refî‘u'ş-şân ve bir müddet sâyir menâsıb-ı<a name="footnote1832"></a><sup><a href="#bookmark4690">1832</a></sup><sup></sup> devleti devr ederek müşârun &lt;ileyh&gt; bi'l-benân olmuşidi. Sefer vukû‘unda Rumeli Eyâleti ile Hotin Seraskeri nasb ü ta‘yîn ve askere perişanlık târî oldu ise dahi, dest-yârî-yi ikdâm ü himmeti ile o hısn-ı menî‘, mahfûz-i eyâdî-yi düş-men-i dîn olup, îka‘-ı tehdîd zımnında tarafından zuhûr eden mu’âhaze vü teşdîd, hakkında ba‘zı erâcîf tevlîd edüp, Hotin istîlâsından sonra Vezâret'i ref u ilga ve Şumnu'da iskân ü îvâ olunmuşidi. Birkaç mâhdan sonra Vezâret'i ibka ve kemâ fi’l-evvel dâhil-i defter-i vüzerâ olup, Sârım Paşa'dan sonra Bükreş Ser‘askerliği'yle kesb-i imtiyâz ve târîh-i mezkûrda gadr-i leşker ile tâyir-i rûhu semt-i cinâna pervâz eyledi.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
<p><span class="font9">6</span></p>
<p><span class="font9">7</span></p>
<p><span class="font9">8</span></p>
</div><br clear="all">
<p><a name="bookmark4691"></a><span class="font14">Müşârun ileyh fi’l-asl Yeniçeri ocağı'ndan münşa‘ib olduğundan, yeniçeri askerini kahr u tezlîl ile istihdâm kabil olup: </span><span class="font14" style="font-weight:bold;">[M2 146] “</span><span class="font14">Zâbitân, emrimden nükûl ve neferât re’yimden ‘udûl etmeyüp, gayret-i ocak iktizâsıyla her hâlde irâdeme tâbi‘ve nehy ü zecrime mutâvi‘ olurlar” zu‘muyla Hotin ve Ruscuk ve Yergöğü semtlerinde yeniçerilerin süvârî ve piyâdesine ‘ale'l‘umûm ‘unf ile mu‘amele ve lisânını şetm ü cereb ile itâle edüp, bu vaz‘-ı gayr-i ma‘kul, hıkd-i derûn ve gayz-ı gûnâ-gûnlerin rütbe-i gayete mevsûl edüp, âhıru'l-emr i‘timâd etdiği eşhâs elinde katîl ve köhne</span><span class="font14" style="font-weight:bold;">-</span><span class="font14">destân-ı cihân olan hezâr yâreye bedîl<a name="footnote1833"></a><sup><a href="#bookmark4692">1833</a></sup><sup></sup> oldu.</span></p>
<h2><a name="bookmark870"></a><span class="font14" style="font-weight:bold;"><a name="bookmark4693"></a>Tevcîh-i Vezâret be-Kethudây-ı Sadrıa„zamî ve Kethudâ-şüden-i Resmî Ahmed Efendi</span></h2>
<p><span class="font14">Bükreş'de hudûs eden vâkı‘a-i fâci‘a sebebi ile cism-i maslahat mu‘tel ve mizâc-ı asker muhtell olarak, düşmen ihtilâs-ı fursat ve Yergöğü’ye itâle-i dest-i mazarrat eyleyeceği ihtimâli, hâtır-hırâş-ı Sadr-ı vâlâ-menkabet olup, Ruscuk Ser‘askerliği’ni idâreye kadir o havâlîde bir Vezîr-i müdebbir ü mutebassır bulunmadığından, Kethudâ Bey de vücûd-i tavr-ı me’nûs ile bu hatb-ı ehemme liyâkat-i mahsûs olmağla, zilka‘denin yedinci sebt günü<a name="footnote1834"></a><sup><a href="#bookmark4694">1834</a></sup><sup></sup> mûmâ ileyh bâ-rütbe-i Vezâret Ruscuk cânibi Ser‘askerliği'yle sebk-i akrân ve üç beş gün zarfında kapusunu tanzîm ve savb-ı mezkûre sevk-i yek-rân-ı ‘îzz ü şân eyledi.</span></p>
<p><span class="font14">Kethudây-ı sâbık Resmî el-Hâc Ahmed Efendi’nin mişvârı ma‘lûm ve ‘akl ü dirâyeti müsellem-i erbâb-ı fuhûm olduğundan gayri, ahvâl-i ‘âleme muttali‘ ve eser-i re’yinden herkes müntefi‘ olup, târih-âşinâ ve birkaç defa sefâretle Avrupa'ya gidüp, kefere devletlerinin dahi hallerine vukuf peydâ etmiş bir zât-ı yektâ olmağla, hemân o günkü gün Sadâret-i ‘uzmâ Kethudâlığı’yla kemâ-kân cezlân ve mutasarrıf olduğu Rûz-nâme mansıbı Nişancılık ile idâre-i umûr-i zarûriyyesinden<a name="footnote1835"></a><sup><a href="#bookmark4695">1835</a></sup><sup></sup> ‘âciz olan Re‘îsülküttâb-ı esbak ‘Abdullah Efendi’ye ber-vech-i ilhâk tevcîh ü ihsân kılındı.</span></p>
<h2><a name="bookmark4696"></a><span class="font10" style="font-style:italic;"><a name="bookmark4697"></a>n</span><span class="font14" style="font-weight:bold;"> ı * &nbsp;&nbsp;&nbsp;• </span><span class="font14" style="font-weight:bold;text-decoration:underline;">j &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;</span><span class="font10" style="font-style:italic;text-decoration:underline;">t</span><span class="font14" style="font-weight:bold;"> ı •• &nbsp;&nbsp;&nbsp;* </span><span class="font13" style="font-weight:bold;font-variant:small-caps;">a</span><br><br><span class="font14" style="font-weight:bold;"><a name="bookmark4698"></a>Zuhûr-i teşrîfât-ı hümâyûn</span></h2>
<p><a name="bookmark4699"></a><span class="font14"><a name="bookmark4700"></a>‘Akıb-i mevâcibde Sadrıa‘zam olanlara Şehriyâr-ı vâlâ-nijâd tarafından irsâl-i teşrifat mu‘tâd olduğuna binâ’en, münâsebet-i mahal iltizâmıyla bir re‘s müzeyyen esb ve bir re‘s müzeyyen bârgîr ve yirmi ‘aded at Sadrıa‘zam birâderi Mîrâhûr-i Sânî Hüseyin Bey ile Ordu-yi hümâyûn‘a irsâl ve Mîr-i mûmâ ileyhin Babadağı‘na tekarrubu is-tidlâl olunup, Kethudâ Bey ve Çavuş-başı Ağa Yemeklik çeşmesinde mehterhâne ile istikbâl ve kemâl-i tevkır ile Serây-ı Sadrıa‘zamî'ye îsâl eylediler. </span><span class="font14" style="font-weight:bold;">[M2 147] </span><span class="font14">Sadr-ı müşârun ileyh hutuvât-ı iclâl ile hatt-ı hümâyûnu ahz ve sûde-i çeşm-i ibtihâl ve hançeri mücevheri bend-i kemer-i ikbâl eyleyüp, tetmîm-i levâzım-ı cihâd ü gazâ ve muhâfa-za-i sügur u enhâya mûcib-i hass ü iğrâ olan hatt-ı hümâyûn ‘alâ rü’ûsi’l-eşhâd kırâ’et ve mazmûn-i münîfi cümleye bâ‘is-i şevk u kuvvet olup, yek-dil ü zebân du‘ây-ı bekây-ı Şâhâne'yi resîde-i eyvân-ı keyvân eylediler.</span></p>
<h2><a name="bookmark872"></a><span class="font14" style="font-weight:bold;"><a name="bookmark4701"></a>Nefy-i Ağa-yı Silahdârân ve Teşrîfâtî</span></h2>
<p><a name="bookmark4702"></a><span class="font14">Silahdâr Ağası olan İbrâhîm Bey ‘an-asl Sadr-ı sâbıka müntesib ve her hâlde tarafına mütemâyil ü müncezib olup, müşârun ileyhin Sadâret'den infısâli sebebi ile mûmâ ileyh dahi istiskal ve Çavuş-başılığı'nda tîmâr ve ze‘âmete dâyir zann ü hayâli mûcib ba‘zı ahvâl tarafına isnâd olunarak, Tırnova taraflarında sevk-i zehâyir maslahatı ile Ordu-yi hümâyûn'dan ib‘âd ü tecnîb ve Teşrîfâtî Bekir Bey Kartal vak‘asında kale ge-türdiği re’y-i sahîf sebebi ile Samakov'a nefy ü tağrîb olundu. Müverrih Enverî Efendi, Kethudâ Bey sevkiyle Teşrîfâtçılık hidmetiyle mazhar-ı nevâziş ve Silahdâr Ağalığı ta‘yîn edinceye dek vekâleti Ocak Kethudâsı'na sipâriş kılındı.</span></p>
<h2><a name="bookmark873"></a><span class="font14" style="font-weight:bold;"><a name="bookmark4703"></a>İstirdâd-ı senedât-ı Yeniçeriyân</span></h2>
<p><span class="font14">Mîrîlü askere fî-mâ ba‘d rağbet olunmayup, ocağlar ahvâline tekayyüd olunmak Rikâb ve Ordu-yi hümâyûn'da vâki‘ mecâlis-i şûrâda karâr-gîr-i erbâb-ı re’y ü tedbîr olmuşidi. Sipâh ve Silâhdâr ocağlarından müceddeden neferât tahrîr olunmak irâdesiyle iki bin ru’ûs Rikâb-ı hümâyûn tarafından mübâşirlere teslîm ve Rumeli taraflarına irsâl olunup, bir ân akdem hidmetlerini tetmîm tavsiye vü ta‘lîm olunmuşidi. Mübâşirlerin mustashabı olan ru’ûslara kimse i‘tibâr etmeyüp, ancak iki yüz âdem kabûl-i ru’ûs ile izhâr-ı hâhiş ve kusûru yedlerinde kalup, tabî‘at-i vakte nazaran tâlib bulunmayacağını tahkik ile keyfiyyeti ma‘rûz-i huzûr-i Sadr-ı Âsaf</span><span class="font10">1</span><span class="font14">-meniş eylediklerinde, bu makule rağbeti munkatı ‘asker yazılup, müctemi‘ olsalar dahi seferde devlet bunlardan müntefi‘ olamayacağına erbâb-ı vukuf u tecribe muttali‘ olduklarından, zikr olunan ru’ûslar is-tirdâd olunup, kaydlarına hatt-ı butlân çekilerek, endâhte-i zâviye-i nisyân kılındı.</span></p>
<h2><a name="bookmark874"></a><span class="font14" style="font-weight:bold;"><a name="bookmark4704"></a>Duhûl-i küffâr be-Kal„a-i Yergöğü ve me’mûriyyet-i Ser-çavuşân be-cânib-i Niğbolu</span></h2>
<p><a name="bookmark4705"></a><span class="font14"><a name="bookmark4706"></a>Yergöğü tarafında vâki‘ olan tuğyân, düşmen-i bed-peymâna vesîle-i tâb ü tüvân olup, bir mikdâr asker ile kal‘a-i mezkûreyi </span><span class="font14" style="font-weight:bold;">[M2 148] </span><span class="font14">istihlâs dâ‘iyesiyle tahrîk-i pây-i mel‘anet ve müceddeden o tarafa Ser‘asker nasb olunan </span><span class="font14" style="font-style:italic;">‘İzzet</span><span class="font14"> Ahmed Paşa dahi vukû‘ bulan ihtilâl ü fetret ve Sultân ve askerinin ekserîsi Ruscuk tarafına geçüp, bu esbâb-ı rediyye Yergöğü'nün yed-i a‘dâya giriftâr olmasına ‘illet olacağını fikr ile bu emr-i mekrûhda bulunmamak kasdını derpîş eyleyerek, seyr ü hareketde bi'l-ıztırâr irtikâb-ı betâ‘et etmişidi. Hasm-ı ‘anîd zilka‘denin on dördüncü cuma günü<a name="footnote1836"></a><sup><a href="#bookmark4707">1836</a></sup><sup></sup> top ve edevât-ı sâyi-re ile nâ-gâh Bükreş tarafından bedîd olup, cünd-i İslâm dahi hâric-i kal‘adan mukabele ve birkaç dakika mukatele edüp, düşmenin ateşine ‘adem-i tahammül ile meterislerden hurûc ve hisara vülûc eyledikleri hâlde, düşmen hisarı mukaddemce nişân-gâh eylediğinden, nice merd-i sa‘îdî top ile şehîd ve mukaddemâ Mehmed Paşa vak‘asında mecrûh-i dest-i bî-dâdiyân olan Yergöğü Ağası'nı dahi dâyire-i hestîden nâ-bedîd eyledi. Kal‘ada bir senelik zâd ve vücûd-i mühimmât ile harbe istî‘dâd derkâr olduğundan, cünûd-i muvahhidîn oldukça kal‘anın ba‘zı mahallerini tarsîn ile âmâde-i ceng-i müş-rikîn olumuşlar idi. Ancak kal‘a fi‘l-asl mütezelzil ve sademât-i topa gayr-i mütehammil olduğundan, fekat üç gün kadar hevl-i cenge müsâberet ve bu müddetde kal‘a top ve humbara darbından kalb-i ‘âşık gibi vîrân ve sîne-i erbâb-ı hüner gibi dağdâr-ı akrân olup, nâ-çâr ‘ahd ü peymân ile kal‘ayı düşmene teslîm ve Rusçuğ’a geçüp, vuku‘ bulan ahvâli Serdâr-ı ekrem tarafına tefhîm eylediler. Hâdise-i mezkûre müşârun ileyhin evâyil-i sadâretlerinde ser-nümâ-yı zuhûr olduğundan, şîşe-i hâtırı meksûr ve bi‘l-külliyye bî-sabr u şu‘ûr olup, cümleyi huzûruna da‘vet ve vukü‘ bulan keyfiyyeti ifâde ile düşmen bundan sonra Kulle Kal‘ası'na ve Yergöğü‘ye müstevlî olanlar Ruscuk taraflarına hasârete cesâret edeceklerin îmâ ve ne gûne tedbîr lâzım geldiğin istıksâ eyledik-de, Ruscuk ve Niğbolu taraflarında ‘İzzet Ahmed Paşa ve Kayim-mâkam-ı sâbık el-Hâc Ahmed Paşa mevcûd ve ma‘iyyetlerinde vâfir cünûd olup: —Herkes semtini muhâfazaya bezl-i mechûd edecekleri muhakkakdır” dediklerinde, Serdâr-ı ekrem hazretleri kelâmlarını tasdîk etdiyse dahi, o havâlîye imdâd etmedi şâ‘ibesinden istinkâf ile yerlerinden henüz hareket eylemeyen askeri ihrâc ve zahîre mübâşirlerini tazyîk u iz‘âc zımnında zevât-ı müteşahhısadan </span><span class="font14" style="font-weight:bold;">[M2 149] </span><span class="font14">bir kimsenin me‘mûriyyetini tasvîb ve Çavuş-başı Ağa‘nın ikdâm ü gayreti mücerrebi olduğundan, mûmâ ileyhi bu hidmete takrîb eyledi. Bu re‘y-i rezîn huzzâr-ı meclis tarafından tahsîn ve birkaç nefer Za‘îm ve Turnacı beş on kadar Telli-Çavuş, Ağa-yı mûmâ ileyhin ma‘iyyetine ta‘yîn olundu.</span></p>
<h2><a name="bookmark875"></a><span class="font14" style="font-weight:bold;"><a name="bookmark4708"></a>Maktûlî-yi Genç „Ali</span></h2>
<p><span class="font14">Sadr-ı sâbık vaktinde meştâ tertîbâtından olarak Bolu havâlîsinden bin nefer mîrîlü asker tahrîri Voyvodası Yûsuf Bey'e fermân ve lâzım gelen mebâliği nakden irsâl olunup, bir ân akdem cem‘ u tesyîri ifâde vü beyân olunmuşidi. Mîr-i mûmâ ileyh emr-i ‘âlîye imtisâl ve tevzî‘-i mîrî ile cem‘-i ibtâl-i ricâl edüp, Genç ‘Ali nâmında bir şahsı üzerlerine baş ve ber-vech-i evfâ tahsîs-i me‘âş ile esnây-ı râhda ferd-i âferîdeye te‘addî zuhûrunda mazhar-ı cezâ ve pâ-dâş olacağı râzını merkuma fâş edüp, </span><span class="font14" style="font-weight:bold;">[mısrâ]„:</span></p>
<p><span class="font14">Lekad nâdeytü lev esma‘te hayyen<a name="footnote1837"></a><sup><a href="#bookmark4709">1837</a></sup><sup></sup></span></p>
<p><a name="bookmark4710"></a><span class="font14">mefhûmu üzere merkumun pend ü nasîhatini ‘adem-i kabûl ve seyr-i batî ile yollarda fukarâyı pâ-zede-i suyûl-i huyûl eylediği havâdisi, sem‘-i Serdâr-ı ekremî'ye vusûl bulup, Ordu-yi hümâyûn‘a geldikde, ser-i nuhûset-eserine havâle-i seyf-i siyâset ve ma-hall-i ‘ibret-i erbâb-ı zulm ü gavâyet kılınup, Bin-başılık maslahatını idâre içün Baş-ağası ihzâr ve hıl‘at ilbâsıyla zabt-ı neferât etmek tenbîhi ile inzâr olundu.</span></p>
<h2><a name="bookmark876"></a><span class="font14" style="font-weight:bold;"><a name="bookmark4711"></a>Hücûm-i düşmen be-Tulça</span></h2>
<p><span class="font14">İsmâ‘il'de ihtişâd eden kefere-i bed-nihâd zilhiccenin on sekizinci gicesi<a name="footnote1838"></a><sup><a href="#bookmark4712">1838</a></sup><sup></sup> kayıklar ile Tulça'ya bir sâ‘at mesâfe Değirmen-boğazı dimekle ma‘rûf mahalde ‘arz-ı sevâd eyledikleri, karagollar tarafından muhâfazada bulunan Mîr-î mîrân Ferâşeli-zâde Meh-med Paşa'ya ve Ser-seksonî Halîl Ağa'ya ihbâr ve anlar dahi mevcûd-i ma‘iyyetleri olan bin beş yüz kadar süvârî ve piyâde ile âmâde-i ceng ü peykâr olduklarından gayri, Ordu-yi hümâyûn ve Hân tarafından istimdâd niyyeti ile leylen sâ‘at yedide üç top atup, key-fiyyeti zımnen iş‘âr etmişler idi. Düşmen-i dîn asker-i haybet-eserini üç kol edüp, şeb-i târda top atmaksızın tüfeng sadâlarıyla müstahfızları tahdîş ve Tulça Kasabası'na hücûm ile tevlîd-i teşvîş edüp, zalâm-ı leyl kemmiyyet-i a‘dâyı farka mâni‘ olduğundan, kesreti a‘dâ hulyâsıyla ehl-i İslâm Paşa Tabyası'na tehassun ve müdâfa‘a-i a‘dâ zımnında ibrâz-ı şart tesebbüt ü temekkün etmişidi. Düşmen askerinin bir mikdârı harbe kıyâm ve bir mikdârı Mustafa Paşa Tabyası‘nı zabtdan sonra </span><span class="font14" style="font-weight:bold;">[M2 150] </span><span class="font14">Tulça Kasabası'na girüp, nehb ü garete ikdâm ve re‘âyâyı kayıklara imlâ ve tabyada buldukları topları Nehr-i Tuna'ya ilka eylediler. Sadây-ı top Hân tarafından Serdâr-ı ekrem tarafına inhâ ve Sad-rıa‘zam dahi ba‘zı karâyin ile keyfiyyete âşinâ ve fi‘l-hâl Hân tarafına imdâd içün haber irsâl ve meştâda bulunan harb ü darb erbâbından bir mikdâr askere Kul Kethudâsı, baş nasb ve o tarafa îsâl olundu. Tertîb olunan asker mahalline varıncaya dek küffâr maslahatını ikmâl ve imdâd zuhûru ihtimâliyle İsmâ‘îl'e doğru nakl-i eskal eyledi. Bu haber-i bârid Sadrıa‘zam tarafına vârid oldukda, kasaba-i mezkûreye istihkâm verilinceye dek, Kul Kethudâsı ve Sipâh Ağası'na Tulça'da ârâm etmek irâdesi ifhâm olunup, ma‘reke-i mezbûrede üç yüz kadar eşrâr-ı küffâr mücâvir-i ehl-i nâr ve ehl-i İslâm'dan iki yüz mikdârı merd-i nâmdâr hıl‘at-i gülgûn-tırâz-ı şehâdet ile ‘âzim-i dâru'l-karâr oldu. Serdâr-ı ekrem hazretleri bu cengde mecrûh olanları bahşîş ile taltîf ve yararlığı nümû-dâr olanları guzâtın çeleng ü hıl‘atler ile devâ‘î-yi şevk u himmetlerin taz‘îf eyledi.</span></p>
<h2><a name="bookmark877"></a><span class="font14" style="font-weight:bold;"><a name="bookmark4713"></a>Tetimme</span></h2>
<p><a name="bookmark4714"></a><span class="font14">Ordu-yi hümâyûn’da Cebeci-başı olan Kürd Mehmed Ağa ‘azl olunup, ma‘zullere ‘âdet olduğu vech üzere sevk-i zehâyir ‘unvânıyla Babadağı’ndan ihrâc ü ib‘âd ve Ce-beci-başılık ile Baş-kethudâ Mustafa Ağa is‘âd olundu.</span></p>
<p><span class="font14">Eyyâm-ı behâr hulûl ve Ordu-yi hümâyûn'un sahrâya hurûcu vakti duhûl edüp, tavâyif-i askerînin iki kıst mevâciblerinin lüzûm-i i‘tâsı bundan akdem Rikâb-ı kâm-yâb tarafına ‘arz ü inhâ olunduğuna binâ’en, mevâcib ve sâyir umûr-i seferiyyeye sarf içün zilhiccenin altıncı günü<a name="footnote1839"></a><sup><a href="#bookmark4715">1839</a></sup><sup></sup> iki bin dört yüz kîse akça vâsıl-ı Mu‘asker-i Şehriyâr-ı rub‘-meskûn ve dâhil-i hazîne-i Ordu-yi hümâyûn oldu.</span></p>
<p><a name="bookmark4716"></a><span class="font14">Silahdâr Ağası zahîre mübâşiriyyeti ile bundan akdem tağrîb ve yerine Ocağ Ket-hudâsı vekâleten takrîb olunmuşidi. île'l-ân Ağalık mesnedi hâlî olmak takrîbî ile resânende-i hazîne olan Kapucu-başı Kuru îbrâhîm Ağa'nın Silahdâr Ağalığı'yla şecer-i zâyil-i ikbâli tartîb ve mâh-ı zilhiccenin on yedinci günü<a name="footnote1840"></a><sup><a href="#bookmark4717">1840</a></sup><sup></sup> iki kıst mevâcib dahi ihrâc ve eyâdî-yi emânet-kârâne idrâc olundu.</span></p>
<h2><a name="bookmark878"></a><span class="font14" style="font-weight:bold;"><a name="bookmark4718"></a>Tevcîhât-ı „ilmiyye</span><span class="font14"><sup>3</sup></span></h2>
<p><a name="bookmark4719"></a><span class="font14">Bin yüz seksen beş senesi muharreminden<sup>4</sup> zabt etmek üzere Mekke-i mükerreme Kazâsı, Mısr-ı Kâhire'den munfasıl ‘îlmî Yeğeni ‘Ali Efendi'ye ve Medîne-i münevvere Kazâsı, </span><span class="font14" style="font-weight:bold;">[M2 151] </span><span class="font14">târîh-i mezkûrdan sâbıkâ Şâm Kadısı Elmâs Paşa îmâmı-zâde Meh-med Emîn Efendi’ye ve seksen dört cumâdelâhırasından<sup>5</sup> mutasarrıf olmak üzere Kuds-i Şerîf Kazâsı, Veliyyüddîn Efendi'ye ve îzmir Kazâsı, Mehmed Sâlih Efendi-zâde Ah-med Es‘ad Efendi'ye ve gurre-i şa‘bândan<sup>6</sup> Yenişehir-i Fenâr Kazâsı, Ders-i ‘âmm ‘Ab-bas Efendi'ye ve Âmid Kazâsı, Hâmise'de bulunan müderrislerden es-Seyyid Mehmed Efendi'ye tevcîh ve silsileleri tertîb ve bi-hasebi’t-tarîk cümlesi tatyîb olundu.</span></p>
<h2><a name="bookmark879"></a><span class="font14" style="font-weight:bold;"><a name="bookmark4720"></a>„Azl ü nasb-ı Sadr-ı Anadolu</span></h2>
<p><span class="font14">Bir sene kadar mesned-i Sadâret'e şeref-bahş olan Mehmed Murâd Efendi ma‘zûl ve şehr-i rebî‘ulâhırın ikinci günü<sup>7</sup> sâbıkâ îstanbul Kadısı ‘Atıf Mehmed Emîn Efendi, o mesned-i bülende menkul oldu.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
<p><span class="font9">6</span></p>
<p><span class="font9">7</span></p>
</div><br clear="all">
<p><span class="font12">6 Zilhicce 1184 = 23 Mart 1771Cumartesi.</span></p>
<ul style="list-style:none;"><li>
<p><span class="font12">17 Zilhicce 1184 = 3 Nisan 1771 Çarşamba.</span></p></li></ul>
<p><span class="font12">—</span><span class="font12" style="font-weight:bold;">Tevcîhât-ı „ilmiyye </span><span class="font12">...tahsîl-i derecât-ı ‘izz u ikbâl eyledi” kısmı aynı kaligrafi ile Ü 121a ve 121b varakların kenarlarına yazılmıştır.</span></p>
<p><span class="font14">Edirne Kazası, İzmir’den munfasıl Evliyâ-zâde Zeynel‘âbidîn Efendi'ye, gurre-i recebden<a name="footnote1841"></a><sup><a href="#bookmark4721">1841</a></sup><sup></sup> ve Edirne Pâyesi'yle Mısr-ı Kahire, Kuds-i Şerîfden mün‘azil Tarsûsî-zâde Mustafa Efendi'ye gurre-i ramazândan tevcîh u ihsân olunup, sâbıka Edirne Kadısı es-Seyyid Mehmed Ganim Efendi’ye sene-i merkume rebî‘ulevveli gurresinden<a name="footnote1842"></a><sup><a href="#bookmark4722">1842</a></sup><sup></sup> ve Edirne Pâyesi'yle, sâbıka Şâm Kadısı olan Müftî-zâde Ahmed Efendi'ye seksen beş senesi muharreminin onuncu gününden<a name="footnote1843"></a><sup><a href="#bookmark4723">1843</a></sup><sup></sup> Mekke-i mükerreme pâyeleri verilüp, bu mülâbese ile mahsûd-i akrân ve mağbût-i emsâl ü ahdân oldular.</span></p>
<p><span class="font14">Sâbıka Rumeli Kadı‘askeri ve hâlâ Nakıbuleşrâf ve Re’îsü'l-‘ulemâ olan Şeyhu-lislâm es-Seyyid Mustafa Efendi-zâde es-Seyyid ‘Abdullah Efendi nâvek-i ecel-i nâgeh-res ile mat‘ûn ve rebî‘ulâhırın yirmi sekizinci günü<a name="footnote1844"></a><sup><a href="#bookmark4724">1844</a></sup><sup></sup> masrû‘-i ser-pençe-i raybü'l-menûn olup, mansıb-ı eşref-i nekabetle sâbıka İstanbul Kadısı es-Seyyid İbrâhîm Efendi memnûn oldu.</span></p>
<p><span class="font14">Leff ü neşr-i müretteb üzere Burusa ve Yenişehir ve yine Burusa'dan ma‘zûl ‘Ab-dulvehhâb Efendi ve ‘Arab-zâde ‘Ali Rıza Efendi ve Murâd-zâde es-Seyyid Ahmed Efendi müte‘âkiben terk-i hayât-ı müste‘âr ve ihtiyâr-ı dârü‘l-hulûdi ve'l-karâr eylediler.</span></p>
<p><a name="bookmark4725"></a><span class="font14">Rumeli Kadı‘askeri Şerîf-zâde Mehmed Şerîf Efendi müddet-i ‘örfiyyesin ikmâl ve Sadâret-i Anadolu'dan ma‘zûl Sâlih-zâde Mehmed Emîn Efendi ramazân-ı şerîf evâsıtında<a name="footnote1845"></a><sup><a href="#bookmark4726">1845</a></sup><sup></sup> o mansıb-ı ‘azîzü'l<a name="footnote1846"></a><sup><a href="#bookmark4727">1846</a></sup><sup></sup>-menâl ile tahsîl-i derecât-ı ‘izz u ikbâl eyledi.</span></p>
<h2><a name="bookmark880"></a><span class="font15" style="font-weight:bold;"><a name="bookmark4728"></a>VEKÂYİ„-İ SENE HAMS VE SEMÂNÎN VE Mİ’ETE VE ELF</span></h2>
<p><span class="font14">Mevsim-i şitâ karîn-i ınkızâ ve düşmen-i dîn birkaç tarafdan Memâlik-i mahrûse'ye </span><span class="font14" style="font-weight:bold;">[M2 152] </span><span class="font14">itâle-i pây-i tecâvüz ile mübâşir-i harb ü gavga olup, meştây-ı Ordu-yi hümâyûn'da asker her ne kadar ekall-i kalîl ise dahi, esbâb-ı teheyyü‘ ve hareket hâricden gelecek askere i‘lân ü işâ‘at olunmak içün mâh-ı muharremin ikinci günü<a name="footnote1847"></a><sup><a href="#bookmark4729">1847</a></sup><sup> </sup>tûg-i Âsafî ocak ağaları ma‘rifetiyle rekz olunup, etrâf ü eknâfa haberler irsâl ve vürûdu muntazar olan cünûd-i muvahhidîne ifâde-i hâl zımnında irsâl-i misâl-i lâzimu‘l-imtisâl kılındı.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
<p><span class="font9">6</span></p>
<p><span class="font9">7</span></p>
</div><br clear="all">
<h2><a name="bookmark881"></a><span class="font14" style="font-weight:bold;"><a name="bookmark4730"></a>İstîlâ-yı küffâr ber-İsakçı ve nehzat-ı Serdâr-ı ekrem be-Sahrây-ı Babadağı</span></h2>
<p><a name="bookmark4731"></a><span class="font14">Keyfiyyet-i hatt u tirhâl vaktiyle müzâkere ve hükmünü kuvvetden fi‘le îsâl, mûcibât-ı vakt ü hâlden olduğuna binâ’en, ‘akd olunan meclis-i meşveretde bu mübâhasât güzerân ve herkes ma‘lûmâtını âverde-i zebân edüp, âhir-i kâr Nehr-i Tuna üzerine inşâ olunacak cisrin termîmi husûsuna ıkdâm ve eyyâm-ı sayf içün müretteb olan asker dahi sefâyine teşhîn ve Sünne'den Tuna'ya duhûl üzere oldukları resîde-i rüt-be-i ‘ayne'l-yakîn olup, bu sûretde Ordu-yi hümâyûn'un Babadağı Sahrâsı'na darb-ı hıyâm ve karşu tarafa mürûr esbâbını tahsîle ihtimâm etmesi min ehemmi‘l-mehâmdır deyü her tarafdan idâre-i kelâm olunmağla, bu tedbîr-i dil-pezîr muhtâr-ı müşîr u müs-teşîr olduğuna binâ‘en, üç beş gün zarfında bu emre mübâşeret rekîz-i zamâyir-i erkân-ı devlet olmuşidi. Meşveretden bir iki gün sonra a‘dânın ya Tulça ve yâhûd îsakçı üzerine hücûm edecekleri ba‘zı delillerden tahkîk olunup, Dağıstânî ‘Ali Paşa'ya bu keyfiyyet telmîh ve mâddeye lede’l-vuküf ifşâsı bâ‘is-i vahşet-i asker olacağını fehm ile ketm tarafını tercîh etmişidi. Binâ‘en ‘alâ zâlik nâ-gâh sabaha iki sâ‘at kalarak düşmen-i güm-kerde-i râh berü tarafa murûr ve Eski îsakçı dimekle meşhûr olan mahalde tertîb-i tabûr edüp, cisr muhâfazasına me‘mûr olanları perâkende vü perîşân ve eczâ-i cisri sûzân eyleyüp, asker keyd-i a‘dâdan gafil ve ta‘yînâtlarında zarûriyyü'l-ihtiyâr olan kusûru müsâmaha ve<a name="footnote1848"></a><sup><a href="#bookmark4732">1848</a></sup><sup></sup> tegafüle haml ile ihdâs-ı fesâd ü teferruka mâyil olup, mukabele böyle dursun taraf-ı düşmene nigâh etmeyerek, kat‘-ı râh ve kimi Babadağı'nı ve kimi Tulça'yı penâh ve ba‘zısı püştelere çıkup, düşmenin îsakçı‘ya etdiği hasârâtı temâşâ ile nâme-i a‘mâllerin firâr ‘ani‘z-zahf hatî‘atıyla siyâh eylediler. Sadr-ı ‘âlî-câh bu kazıyyeden </span><span class="font14" style="font-weight:bold;">[M2 153] </span><span class="font14">âgâh oldukda, dûd-i âh ü te‘essüfü ‘anân-i âsumâna peyveste ve bu havâdis-i müte‘âkıb-i zuhûr sebebi ile zücâc-ı mizâcı şikeste olup, küffâr îsakçı Kal‘ası‘nı zabt ü ikamet ‘akabinde Babadağı‘na ‘azîmet ve müdâfa‘aya vâfî asker olmamağla, bir hâdise-i ‘azîme zuhûrundan zihni perîşân ve ne edeceğinde vâ-lehû hayrân olup, bu takdirde meclis-i şûrâda karar verilen vakte intızâr mecâli kalmayup, mâh-ı mezbûrun on birinci günü<a name="footnote1849"></a><sup><a href="#bookmark4733">1849</a></sup><sup></sup> ‘alem-i şerîf sütûnuna bend ve birkaç günden sonra sahrâya çıkılmak üzere tev-sik-i râbıta-i ‘ahd ü peyvend olundu. îsakçı üzerine gelen küffâr üç bini tecâvüz eylemediği tashîh-kerde-i erbâb-ı i‘tibâr olup, ehl-i îslâm‘da mukabele ve işgal edecek kadar u kuvvet var iken gayret-i dîniyyeyi bırakup, firâra âgaz etmeleri, metânet-i dîn ile muttasıf olanlara dağ-ı derûn ve sebeb-i hüzn ü elem-i gûnâ-gûn oldu. Düşmen îsakçı ve cisr edevâtını ihrâk u tahrîb ve palangasını barut ile atup, re’âyâdan alabildiklerini kayıklara tefrîk u tertîb ve îsmâ‘îl tarafına murûr ile ber-minvâl-i muharrer ehl-i îslâm'ı hazîn ü ke’îb eyledi. Bundan sonra yedi gün Babadağı meştâsında ârâm ve muharremin <a name="bookmark4734"></a>on sekizinci günü<a name="footnote1850"></a><sup><a href="#bookmark4735">1850</a></sup><sup></sup> Serdâr-ı ekrem ve ocağlu ve sâyir hadem ü haşem îsakçı semtine nasb olunan hıyâma çıkup, muntazır-ı cem‘iyyet-i cünûd-i îslâm oldular.</span></p>
<h2><a name="bookmark882"></a><span class="font14" style="font-weight:bold;"><a name="bookmark4736"></a>Vürûd-i hazîne ve teşrîfât</span></h2>
<p><a name="bookmark4737"></a><span class="font14">Kısteyn mevâcibi tevzî‘ u taksîm ve mesârıfât-ı seferiyyeye akçanın lüzûmu dahi ma‘rûz-i dergâh-ı Şehriyâr-ı cemm-i hadîm kılınmışidi. Bu defa Kapucular Kethudâsı Sâlih Ağa ile beş yüz kîse teşrîfât-ı hümâyûn Mu‘asker-i Cihândârî'ye tekarrub eylediği ihbâr ve der-‘akab Mehterhâne ile îfây-ı resm-i istikbâle ibtidâr olunup, Sadr-ı vakur<a name="footnote1851"></a><sup><a href="#bookmark4738">1851</a></sup><sup> </sup>teşrîfât-ı seniyye-i Cihândârî ile mesrûr ve Defterdâr Efendi'ye dahi vürûd-i hazîne ile hiffet-i maslahat meysûr oldu. Tulça vak‘ası sâmi‘a-güzâr-ı hazret-i Tâcdârî olmakdan nâşî, renciş-i hâtır-ı mülûkânelerine bâdî ve tenbîhât ü tergıbâtı hâvî üç kıt‘a hatt-ı mehâbet-makrûn sudûruna sebeb-i ‘âdî olup, Re‘îsülküttâb Efendi cehren kırâ‘etine lebi cunbân-ı şurû‘ ve me‘âl-i rikkat-iştimâlinden herkes müte‘essir ü cezû‘ oldu.</span></p>
<h2><a name="bookmark883"></a><span class="font14" style="font-weight:bold;"><a name="bookmark4739"></a>Kıssa-i garîbe</span></h2>
<p><a name="bookmark4740"></a><span class="font14">Sadrıa‘zam hazretleri Ordu-yi hümâyûn‘dan ref‘-i münker ü fahşâ emrine mezîd-i dikkat ü i‘tinâ edüp: </span><span class="font14" style="font-weight:bold;">[M2 154] </span><span class="font14">—Hattâ devâyir-i kibârda olan tâze-rûlar mazânn-ı töhmet ve peyk-i serî‘u's-seyr-i hırs u şehvet olup bunların tard u ib‘âdları lâzımdır” deyerek şifâhen ve vicâhen tenbîh ü te‘kîd ve ekser-i nâs mu‘temer olarak dâyirelerinde bulunanları teb‘îd edüp, Cebeci-başı Kürd Ağa her zemân bir âfet-i devrânın bend-i kemendi mehabbeti ve her bâr bir mahbûb-i dil-âşûbun masrû‘-i hüsn ü behceti olduğundan, bu hâl kendüye mukaddime-i çîn-i cebîn-i infi‘âl olup, dûrbâş-ı in‘izâl ile mazhar-ı tevbîh u gûşmâl olmuşidi. Tezkireci Münîb Efendi: —Bu ne demek ister, Padişahlar ba‘zan mü-cevherât isti‘mâlini muhkem yasâğ itdikleri hâlde bile ricâl-i devlet miyânında bulunan sağır mücevher bıçaklardan tegafül edüp, mu’âhaze etmezler. Benim dâyiremde olan tıfl-i emred ki bana rûh-i izâfî ve cism-i nahifimi<a name="footnote1852"></a><sup><a href="#bookmark4741">1852</a></sup><sup></sup> vikayede bir dir‘-i zâfîdir. Murâhik u şîr-hâre iken zîr-i serâ-perde-i haremimde demsâz-ı hacr-ı terbiye olup, sekiz yaşına bulûğunda başına vaz‘-ı destâr ve üzerine gubâr kondurmayarak, veled-i ma‘nevî mesâbesinde bir hidmetkâr iken merkumu dâyiremden teb‘îd ba‘zı hevâ-perestler yedine vermekden gayri neyi müfîddir” dedikde, mûmâ ileyh ri‘âyeti vâcib zeber-dest bir kâtib olduğundan, hakkında ihtiyâr-ı sükût ve tevânî ve bu makale o meşrebde olanlara bâ‘is-i inbısât-ı nihânî oldu.</span></p>
<h2><a name="bookmark884"></a><span class="font14" style="font-weight:bold;"><a name="bookmark4742"></a>Me’mûriyyet-i Dağıstânî „Ali Paşa be-muhâfaza-i Tutrakân</span></h2>
<p><span class="font14">îsakçı'da vuku‘<a name="footnote1853"></a><sup><a href="#bookmark4743">1853</a></sup><sup></sup> bulan hâdise müşârun ileyhin gaflet ve sû-i tedbîrine haml olunarak, te‘dîb ü takrî‘î irâdesiyle Ordu-yi hümâyûn‘a ihzâr olunmuşidi. Lede'l-vusûl <a name="bookmark4744"></a>seraskerlere lâzım olan sebât-ı kalb ve bezl-i mevcûd ve hass ü tahrîzîde kat‘â kusûr etmeyüp, asker bilâ-muzâyaka terk-i kıtâl ve bu takdîrde münferiden müdâfa‘aya ik-tihâm emr-i muhâl olduğunu âverde-i zebân makâl etmekle, bast etdiği mukaddime ma‘kül olup, ‘özrü her ne kadar makbûl olduysa dahi, Ser‘askerlik'den ma‘zûl ve Tutra-kan câniblerini muhâfaza ile mu‘âteb ü mes’ûl oldu.</span></p>
<h2><a name="bookmark885"></a><span class="font14" style="font-weight:bold;"><a name="bookmark4745"></a>„Azl-i Defterdâr</span></h2>
<p><a name="bookmark4746"></a><span class="font14">Bi'l-fi'l Şıkk-ı Evvel Defterdârı olan ‘ismet ‘Ali Efendi kıllet-i vâridât ve kesret-i mesârıfât sebebi ile leyl ü nehâr âvâre-i huzûr u sükûn ve giderek bu tehayyülât mûmâ ileyhe îrâs-ı mukaddime-i cünûn edüp, buyuruldularında habt u halel ve umûr-i mâliy-yeye dâyir sehv ü zelel vukü‘unu hulefâ ve kîsedârân-ı aklâm </span><span class="font14" style="font-weight:bold;">[M2 155] </span><span class="font14">sırran ifâde vü ifhâm ve o makule muhtebitât-ı ahvâline medd-i târ-ı enzâr ve mîrîye muzır olan tahrîrâtına ‘adem-i i‘tibâr lâzım gelenlere ‘ale'l-infirâd ihtâr olunduğundan başka, müb-telâ olduğu sevdâ, kâbil-i müdâvâ olur zannıyla, ta‘yîn-i etıbbâ olunmuşidi. ‘ilâcın te‘sîri olmayup, bir günde üç beş def‘a Sadrıa‘zam yanına girüp, bilâ-münâsebe ba‘zı umûr istîzân ve çadırına geldikde, esâs ü mesâsdan ‘ârî ısdâr-ı fermân eylediği ma‘lûm-i hakâyik-şinâsân-ı umûr u hutûb ve bu takdîrde ‘azl ve âharının nasbı resîde-i derece-i vücûb olmağla, Zimmet halîfesi ismâ‘îl Efendi'de liyâkat ü mehâret muhayyel ve Def-terdârlığ'a müstehakk u mahal görülüp, o câh-ı bülend ile şeref-mend ve selefi etbâ‘ına teslîm ve Âsitâne'ye îsâli husûsu merkumlara tefhîm olundu.</span></p>
<h2><a name="bookmark886"></a><span class="font14" style="font-weight:bold;"><a name="bookmark4747"></a>Tevcîh-i Rûznâmçe-i Evvel ve ba„zı havâdis</span></h2>
<p><span class="font14">Sâbıkâ Sadrıa‘zam Kethudâsı olan es-Seyyid ibrâhîm Efendi itmâm-ı hidmet ile Ordu-yi hümâyûn'a ‘avdet edüp, münhal olan mansıb-ı Defterî'nin hakkında tehallüfü, sebeb-i ye‘s ü hırmân ve Âsitâne'ye ‘azîmet içün dâmengîr-i istîzân olup, tahsîl-i ruhsat ‘akabinde Âsitâne-i sa‘âdet'e pâ-nihâde-i vusûl ve teskîn-i üvâm-ı hasret etmeden me‘mûr-i ‘avd u kufûl olup, Ordu-yi hümâyûn'a geldikde, Nişancılık'a ilhâk olunan Rûznâmçe-i Evvel mansıbı ifrâz ve Efendi-yi mûmâ ileyhe tevcîh ile mazhar-ı i‘zâz kılındı.</span></p>
<p><span class="font14">Sügur-i islâmiyye'de Ser‘asker ve muhâfız bulunanların tehâvün ü taksîrleri şâyi‘ ve ta‘yînât ve sâyir meclûbâtdan gayri fikr u mülâhazaları olmayup, iki üç seneden berü bezl olunan emvâl ve zehâyir ki, hisâbında erbâb-ı kalem ü rakam mütehayyirdir, bi'l-cümle telef ü zâyi‘ olduğundan başka, çep ü râstlarından a‘dâ eyyâm-ı şitâda kayıklar ile berü tarafa geçüp, ehl-i islâm ve re‘âyâyı refte refte giriftâr-ı kayd-ı isâr ve karşuya imrâr ile ikdâm ve cür‘et izhâr edüp, mânend-i havâlif ü ‘acâyîz-i müdâfa‘adan der-mânde ve ‘âciz oldukları, sebeb-i kalak u ıztırâb Sadr-ı vâlâ-cenâb olmağla, Rumeli Vâlîsi ve Maçin Muhâfızı Vezîr ‘Abdî Paşa'ya ve Hırsova Muhâfızı Vezîr Sâdık Paşa'ya bu keyfiyyetleri şifâhen inhâ ve muhâfaza-i etrâf ve karşuya mürûr esbâbını iktinâf irâdelerini beyân ile fî-mâ ba‘d aks-i kazıyye rû-nümâ olduğu hâlde, cevâba kudret-yâb olamayacağlarını sâmi‘alarına </span><span class="font14" style="font-weight:bold;">[M2 156] </span><span class="font14">ilkâdan fazla, o taraflarda vâki‘ olan ahvâlî <a name="bookmark4748"></a>hakikati üzere sırran inbâ etmek zımnında müşârun ileyhimânın Kapu Kethudâları taraflarına isrâ olunmuşidi. Tıbk-ı me’mûriyyetleri üzere o cânibe ‘azîmet ve ifâde-i keyfiy-yet eylediklerinde, asker ve cihât-ı uhrâ ile ‘adem-i kuvvetlerin serd ü beyân ve ikdâr olundukları sûretde bezl-i cân edeceklerini âverde-i zebân ve ikâmetlerinde bir fâ’ide<a name="footnote1854"></a><sup><a href="#bookmark4749">1854</a></sup><sup> </sup>olmadığını cezm ü îkân ile Ordu-yi hümâyûn'a ‘atf-ı ‘mân eylediler.</span></p>
<p><span class="font14" style="font-weight:bold;">Zikr-i nusrat-i ehl-i İslâm ve istihlâs-ı Kal„a-i Yergöğü</span></p>
<p><span class="font14">İltikây-ı a‘dây-ı li’âmda ihlâs-ı tâm ve sebât ü ikdâm ve hevl-i cenge müsâberet ve i‘lâ‘-i kelimetullâha kasd u niyyet ekser-i ahyânda fevz ü nusrata sebeb ve tedmîr-i ehl-i şirk ü tuğyâna ‘illet olduğu mümtehan ü mücerrebdir. Lâ-cerem bu def‘a Yergöğü tarafında kıbel-i cenâb-ı Vâcibü'l-vücûd'dan cünûd-i muvahhidîne mev‘ûd olan metn-i fevz ü fütûh bu vechile meşrûh kılınur ki, Ruscuk Ser‘askeri Vezîr ‘İzzet Ahmed Paşa yed-i a‘dâya giriftâr olan Yergöğü'nün esbâb-ı istihlâsını te‘emmül ve ma‘iyyetinde olan serân-ı asker ve sâyir erbâ-ı vukuf ile bu maslahatın semt-i sühûletini tefekkür ü tehay-yül eyler idi. Kudûm-i behâr ile basît-i gabrâ lâlezâr ve mukâbele-i a‘dâ zemân-ı nümû-dâr olup, ‘illet-i kerr u ferr olan huyûl-i erbâb-ı gazâ içün çerâgâh ü merâti‘, Ruscuk taraflarında derece-i ihâtadan dûr u şâsi‘ olup, Yergöğü ile Ruscuk miyânında vâki‘ adada giyâhın kesreti olduğundan, kat‘-ı ‘alef ve mümkin olursa düşmeni tîr-i merg-i helâke hedef etmek niyyeti ile bir mikdâr âdem zikr olunan adaya ta‘yîn ve düşmene bu hâl müstebîn oldukda, bir gürûh asker ifrâz ve tüfeng ile cenge âgâz eyledikleri Ser‘asker Paşa'ya ma‘lûm oldukda, bî-mehâbâ münferiden o tarafa mürûr ve Ordu Ağası Yeğen Ağa'ya bu hâl manzûr oldukda, ol dahi berzede-dâmân-i ‘ubûr ve istîsâl-i düşmene bezl-i makdûr eylediler. Ruscuk tarafında bulunan pür-dilân-ı İslâm'ın dahi tenevvür-i şevk u hamiyyetleri feverân ve kadr-i celâdet ü gayretleri galeyân edüp, zev-raklarla adaya geçüp, cem‘iyyetleri ‘aded-i ehl-i Bedr'e mütekârib oldukda, adadan güzâr ve Yergöğü'ye bir buçuk sâ‘at mahal olan İslabozi [Slabozia] nâmıyla şöhret-medâr olan çiftliği zabt içün Ser‘asker Paşa Ordu Ağası'nı ta‘yîn ve ol dahi çiftliğe va-rup, derûnunda bulunan a‘dây-ı </span><span class="font14" style="font-weight:bold;">[M2 157] </span><span class="font14">dîn ile muhârebeye dâmen-çîn-i kahr u kîn oldu. Müşârun ileyh ile adada ceng ü harbe mübâşeret eden a‘dâ dahi havl ü kuvvet-i cenâb-ı Hudâ ile münhezim olup, köprülerini fekk ile kal‘a kurbunda olan meterislere firâr ve istinâdları olan toplar ile asker-i İslâm'ı ‘adem-i takrîbe bezl-i iktidâr ve cünûd-i İslâmiyye'de tüfengden gayri âlet-i harb olmadığından, Ser‘asker-i müşârun ileyhe askeri mahall-i tehlike vü muhâtaradan ‘avk ve tehyîc-i devâ‘î-i şevk ile çiftlik tarafına sevk eyleyüp, kendüsü dahi bir piyâdeye rükûb ve tâlib-i nahçîr olan şîr gibi çiftlik tarafına vüsûb edüp, iki asker birbirine ittisâl ve meteris hafrına iştigâl ve iki sâ‘atden sonra te-terrüse kâbil bir mahall-i menî‘ istihsâl eylediler. Ferdâsı sehere karîb ehl-i nâkus u salîb taburlarını tertîb ve cünûd-i muvahhidînin meterislerine mânende-i gürâz hücûma âgâz edüp, berü tarafdan merdâne mukâbele ve âlât-ı ceng müdâvele olunarak meteris-<a name="bookmark4750"></a>lerde izhâr-ı sebât ü istikrâr ve o gürûh-i mekrûhu nişâne-i dâne-i tüfeng eyleyerek, fi'l-hâl perîşân ü târumâr eyleyüp, bu sebeble düşmen kal‘aya rucû‘ ve der u dervâzesin sedd ve top çengine şurû‘ eylediler. Ruscuk tarafında ictimâ‘ eden cünd-i mutâ‘ bu key-fiyyete bi‘l-müşâhede tahsîl-i ıttılâ‘ eyledikde, şevk-i cihâd u gazâ derûn-i gayret-ihtivâlarında rû-nümâ olup, iki bin kadar dilâver, dâhil-i zîr-i Livây-ı Ser‘asker-i zafer-rehber olup, açıkdan a‘dânın meterisleri üzerine hecme-endâz ve va‘d-i nasr-ı mübîni istincâz ile beş sâ‘at kadar şu‘le-i cevvâle-i ceng ü cidâl harmen-sûz-i sâmân-ı a‘dây-ı bed-âmâl olarak bir mikdârı küşte-i samsâm-ı kahr ü istîsâl ve ba‘zısı zahmdâr-ı şeşper-i hizy ü nekâl olup, bakıyyetü‘s-süyûf süvârî ve piyâdesi mahlût olarak meterislerden hurûc ve esve‘-i hâl ile kal‘aya vülûc eylediler. Düşmen terk etdiği hısânât asker-i İslâm'a me’men ve karşudan celb olunan dört kıt‘a top ile kal‘ayı döğüp, bir müddetden berü istidrâcdan hâsıl olan sürûrları mübeddel-i mâtem ü şîven oldu. Yergöğü semtinde hudûs eden vekâyi‘ her tarafda müstefîz u şâyi‘ olduğundan, Mes‘ûd Girây Sultân Ziş-tovi ma‘berinden vâfir asker ile geçüp, rûz-i mesâffın üçüncü günü neberd-gâha vâsıl ve kulûb-i muvahhidînde </span><span class="font14" style="font-weight:bold;">[M2 158] </span><span class="font14">mâye-i kuvvet hâsıl olup, kal‘aya yürüyüş tedbîri der-meyân ve berren bu garaza vusûl ‘asîru‘l-imkân ve nehren hücûm her hâlde sehl ü âsân olduğundan, dalkılıç tahrîriyle emr-i mezkûrun îkâ‘ına karar vermişler iken, meteris hizâsında vâki‘ cisrin zencîri ehl-i İslâm tarafından atılan top darbından şikest olup, hemân birden kal‘anın hendeklerine sevk-i ketâyib ve içinde bulunan melâ‘înin ekserini müste‘sıl-i suyûf-i kavâzıb eyleyüp, bakıyyesi istîmân ve kal‘ayı bir iki gün mehl ile teslîm edeceklerini tefhîm ü beyân etdiklerinde, ‘ale's-seher kal‘ayı tahliye ve âminen mecma‘ları olan mahalle giderlerse emân verileceği haberiyle bir âdem gönderilüp, zarûrî bu sûrete rızâ ve kal‘adan çıkup, orduları tarafına ‘inân-ı haybet ü husrânı irhâ eylediler. Yergöğü'nün istihlâsı haberi miftâh-ı kal‘a ile müşârun ileyh tarafından Ordu-yi hümâyûn'a vârid olup, bir müddetden berü nevîd-i feth u nusrat gûş-zed-i erbâb-ı tevhîd olmadığından, kâffe-i nâs kesb-i sürûr-i bî-kıyâs edüp, dâyimâ mansûriyyet-i İslâm ve makhûriyyet-i düşmen-i bed-fercâm ed‘iyesini felek-i Atlas'a mümâs eylediler. ‘Avn-i hazret-i Bârî ve yümn-i baht-ı cenâb-ı Tâcdârî'yle vukû‘ bulan feth u zafer tefâsîl-i ahvâl-i muhârebe ile ma‘rûz-i ‘atebe-i Şehriyâr-ı heft-kişver kılınup, mir‘ât-ı tab‘-ı hümâyûn meclây-ı suver-i sürûr-i gûnâ-gûn oldu.</span></p>
<h2><a name="bookmark888"></a><span class="font14" style="font-weight:bold;"><a name="bookmark4751"></a>Tetimme</span></h2>
<p><span class="font14">Ser‘asker-i müşârun ileyh matla‘-ı Vezâreti'nde müsâ‘ade-i kader ile kârger olan hidmet-i bâhiru'l-eserini istihsâl-i Sadâret'e mukaddime ve yâhûd peyâm-ı feth evvelce sem‘-i hümâyûna resîde olmak mülâhazalarıyla, ordudan evvel bu haber-i hayrı Rikâb-ı hümâyûna tahrîr etdiği, ma‘lûm-i Sadr-ı müşterî-tedbîr olup, bu vaz‘-ı nâdir tavr-ı kadîm-i devlete mugâyir olduğundan, müşârun ileyh münfa‘il ve miyânelerinde nâr-ı münâfese müşta‘il olup, ahadühümâ âharı gamz ve şiken-i hâtırı müstelzim tahrîrât ile tarafeyn iltizâm-ı semt-i kinâye vü remz eylediler. Makâm-ı Sadâret'de olanların müte-rettib-i ‘uhde-i kifâyetleri olan umûrda muhâletat ve şirket-i ağyâr her ne kadar mûcib-i intifây-ı nüfûz ü i‘tibâr ise dahi, mecârî-yi ahkâm-ı kadere rabt-ı rişte-i i‘tikâd eden</span></p>
<p><a name="bookmark4752"></a><span class="font14">Sudûr-i ‘izâm kâse kâse tecerru‘-i zehr-âbe-i sitem ü âlâm ile zât-ı maslahatı iltizâm ve umûr-i devlet ber-vefk-i irâdet ne veçhile pezîrây-ı hüsn-i temşiyet olursa, hemân olsun tavrıyla, </span><span class="font14" style="font-weight:bold;">[M2 159] </span><span class="font14">hod-re‘ylik vâdîsinden i‘râz ve mü’essir-i hakîkî tarafından bilâ-irâde eseri mümteni‘ olan evzâ‘ muhâlifînden igmâz-ı hazerde ‘umûmen ve seferde husûsen lâzım geldiği vâreste-i kayd-ı i‘tirâzdır. Sadrıa‘zam şâyibe-i hased ile mevsûf ve za‘f-ı kalb ve feyâlet hiss ile ma‘rûf olduğundan, himâyet-i makam ve istirzây-ı nefsi bed-râm iktizâsıyla, Ser‘asker-i müşârun ileyhi istirkab ve muhassenâtını ma‘raz-ı isâ‘etde ‘âlem-i bâlâya tahrîr ile kesr-i sevretine inkibâb bir emr-i nâ savâb olduğu zâhir idi. Lâkin enefe vü nahvet-i Vezâret, fazlan ‘ani‘l-beşeriyye mütehâmmil-i bârgirân-ı müşâreket olmayup, o makûleleri Sadr-ı rahîb ve mu‘âmele-i dil-firîb ile hâllerine terk ve ‘avâkib-i umûra nazar edenler ekall-i kalîldir.</span></p>
<h2><a name="bookmark889"></a><span class="font14" style="font-weight:bold;"><a name="bookmark4753"></a>Vürûd-i hançer-i mücevher be-Ağay-ı Yeniçeriyân ve ihsân-ı Vezâret be-muhâfız-ı Tulça</span></h2>
<p><a name="bookmark4754"></a><span class="font14">Yeniçeri Ağası Süleyman Ağa'nın ‘akl ü dirâyeti tahkîk-kerde-i hazret-i Şehriyârî olup, şevkini tecdîd ve kadrini mezîd etmek kasdıyla taraf-ı hümâyûndan bir mücevher hançer Serdâr-ı ekrem hazretleri tarafına gönderilüp, yeden bi-yedin mûmâ ileyhe i‘tâ ve kadr ü i‘tibârı dü-bâlâ kılındı. Mîr-i mîrân-ı kirâmdan olup, Tulça muhâfazasına me‘mûr olan es-Seyyid Ahmed Paşa mahall-i mezkûrda bir maslahata muvaffak olmadığı muhakkak ise dahi, o havâlî ile ülfet ve bi-hasebi'l-istitâ‘a ibrâz-ı gayret edüp, ma‘iyyetine dahi vâfir asker ta‘yîn ve nüfûzuna sebeb olmak içün kamet-i liyâkati câme-i zerrîn-tırâz-ı Vezâret ile tezyîn olunmasını erkân-ı mu‘asker-i hümâyûn tahsîn etmeleriyle, gurre-i rebî‘ulevvelde<a name="footnote1855"></a><sup><a href="#bookmark4755">1855</a></sup><sup></sup> matlabıyla be-kâm ve dâhil-i silsiletü'z-zeheb-i vüzerây-ı ‘izâm oldu.</span></p>
<h2><a name="bookmark890"></a><span class="font14" style="font-weight:bold;"><a name="bookmark4756"></a>Nusrat-ı „Asâkir-i İslâm der-Kulle</span></h2>
<p><span class="font14">Krayova'yı yağmâ eden a‘dâ Kulle'yi istîlâ kasdıyla Yergögü'de olan cumû‘-i dalâlet- metbû‘larından istimdâd ve bin beş yüz kadar kâfir imdâdıyle bi'l-ittihâd Kulle üzerine gelüp, ‘ale'l-gafle hecme-endâz-ı şerr ü fesâd olmuşlar idi. Niğbolu muhâfaza-sında olan Vezîr el-Hâc Ahmed Paşa'ya bu kazıyye ihbâr ve mümkin mertebe i‘ânete ibtidâr ile saferu'l-hayrın yirminci günü<a name="footnote1856"></a><sup><a href="#bookmark4757">1856</a></sup><sup></sup> cenge mübâşeret ve dört gün kadar iki taraf ifrâg-ı cehd ü tâkat ve iki üç def‘a zümre-i muvahhidîn düşmen-i dînin meteris ve tabyâların zabt ile izhâr-ı metânet edüp, vâfir kâfire izâka-i zehrâbe-i merg ü fenâ ve niçelerini zahm-ı mühlik ile </span><span class="font14" style="font-weight:bold;">[M2 160] </span><span class="font14">âh ü enîne mübtelâ eyleyüp, küffâr bu hâle nazar ile bi'l-külliyye müdemmir olacağların mukarrer bilüp, hemân hıyâm ü hargâhlârını in-tikaz ve sûret-i firârda Bükreş tarafına intihâz eylediler. Bu muhârebede elli kadar merdi dilîr ni‘met-i şehd-i<a name="footnote1857"></a><sup><a href="#bookmark4758">1857</a></sup><sup></sup> şehâdetden dil-sîr ve seksen kadar mübâriz-i nâmdâr zahm-dâr</span></p>
<p><a name="bookmark4759"></a><span class="font14">olup, Yergöğü'den bi'l-istîmân hurûc eden kefere dahi Kulle'de olan kefereye iltihâk üzere oldukları haberi istirâk olunduğuna binâ’en, Ruscuk Ser‘askeri Vezîr ‘izzet Ah-med Paşa verâlarından asker ta‘yîn ve Kulle'den hemcinslerinin darb-ı sahîn ile mazhar-ı hışm ü kîn oldukları haberinden gam-gîn ve bundan kat‘-ı nazar Islâm askerinin iki fırkası miyânında kalup, tahlîs-i cân edinceye dek haylî meşakkat çekdikleri vâsıl-ı de-rece-i yakın oldu.</span></p>
<h2><a name="bookmark891"></a><span class="font14" style="font-weight:bold;"><a name="bookmark4760"></a>Vuku„-i meşveret</span></h2>
<p><span class="font14">Şehr-i rebî‘ulevvelin yedinci günü<a name="footnote1858"></a><sup><a href="#bookmark4761">1858</a></sup><sup></sup> ahvâl-i sefer müzâkeresiyçün Mu‘asker-i hümâyûn'da bulunan erbâb-ı ‘ukül ü ârâ ‘akd-i meclis-i şûrâ edüp, Sadrıa‘zam Ordu-yi hümâyûn'a geldikde, Kartal ve sâyir sevâhilde vâki‘ olan nevâyibât sebebi ile mevkib-i islâm'ı mühimmât ve ashâb-ı harb ü darbdan hâlî bulup, bâdî-yi emrde mütelâşî ve bir bâdire zuhûrundan mütehâşî olup, ne hâl ise derdest bulunanlar ile hıfz-ı sevâhil umûru-na mübâşeret etdiyse dahi, ta‘yîn olunan asâkir me‘mûr oldukları mahallerde müstakar olmayup, bu sebeble düşmen kesb-i mâye-i cür‘et ve birkaç def‘a Tulça'ya çıkup, vâfir hasâret eylediğinden başka, kırk elli gün zarfında hezâr mihnet ile cem‘ olunan asâkir ve zehâyir ile Isakçı'ya istihkâm verildi i‘tikadında iken, hasm-ı güm-kerde-i tarîk o tarafa dahi çıkup, bilâ-muhârebe askeri tefrîk ve eczây-ı cisri ihrâk ve etrâfdan imdâd varıncaya dek karşuda olan cem‘iyyetlerine iltihâk eyledikleri, Sadr-ı müşârun ileyhi mahzûn ve âvâre-i sabr u sükûn edüp, bu esnâda asker ile pür-bâr ince donanma Tulça taraflarında be-dîdâr ve mevkib-i hümâyûnda dahi kesret hâsıl olmağla, karşu tarafa mürûr ve ahz ü sâr ü intikama bezl-i makdûr fikri hâtır-ı Serdâr-ı ekremî'de cevelân eylediği, sibâk u siyâk-ı kelâmdan müstebân olup, bu niyyet her ne kadar mahz-ı isâbet ise dahi, fıkdân-ı esbâb ile kuvvetden fi‘le çıkmayacağı meczûm olduğundan, huzzâr-ı meclis dem-beste vü hâmûş ve hücûm vâlihü </span><span class="font14" style="font-weight:bold;">[M2 161] </span><span class="font14">hayret ile medhûş oldular. Sevâhilde vâki‘ olan fevz ü nusratı yâd ve kendülerinin altı yedi mâhdan berü ahvâl-i etrâf ile iştigalini ve ordu halkıyla ‘ale'l-infirâd bir maslahat göremeyüp, fî-mâ ba‘d ne maküle vaz‘ u hareket iktizâ eyleyeceğini ma‘raz-ı su’âlde îrâd eyledikde: —Ordu-yi hümâyûn ta‘yînâtı iki günde bir verilüp, bu tasarrufdan hâsıl olan zehâyir sevâhilde te-mekkün eden asâkirin akvât-ı yevmiyyelerine tertîb ü tanzîm ve ceste ceste vürûd eden asker dahi buna kıyâsen serhadlere taksîm olunup, karşuya murûrun ‘illet-i ga‘iyyesi olan cisr dahi bi-eczâ‘ihâ muhterik olmağla, zâhir-i hâle nazaran Tuna'nın öte cânibine sevk-i askerin sebîl-i imkânı maktû‘ ve neyl-i matlab bu tarîk ile memnû‘ görülür. Tuna donanmasını Ismâ‘îl'e me‘mûr ve bâ-fazl-ı Hak istihlâsı meysûr olursa karşu tarafda bir mahal derdest bulunup, ba‘de zâlik maslahat neyi îcâb ederse ana göre hareket olunur” dediklerinden sonra, düşmen Krayova ve sâyir mahalleri terk ü firâr edüp, niçün tevakkuf olunur ma‘nâsını şâmil serhadlerden gelen ahbâr ve maglataya havâle-i sem‘-i i‘tibâr câyiz olmayup, zîrâ vücûd-i mühimmât ve zehâyir ile serhadlerden karşu geçüp, <a name="bookmark4762"></a>hasım ile mukabeleye vâfî asker olmadığından fazla, Muhsin-zâde'nin asâkir-i vâfire ile o havâlîye tekarrubü düşmenin müteferrik bulunan askerinin bir iki mahalle tehaşşüd ve sevâhilden dûr olmalarını îcâb ve öte yakaya asker-i İslâm'ın mürûr ihtimâli olursa kıl-let-i zahîre sebebi ile askere ıztırâb verüp, tecrübe-i düşmen üzere kıllet-i zahîreyi asker behâne edüp, giderek hod be-hod tefrika ve inkılâb hâletleri zuhûr etmek ma‘nâlarına mahmûl olduğunu, meclisde bulunanların ba‘zısı işrâb eyledi. Ve'l-hâsıl niçe kıl ü kal ve i‘mâl-i fikr ve beyân-ı ihtimâl ‘akîbinde Tulça pîşgâhında olan donanma askeri İsmâ‘îl tarafına geçüp, kasabada mevcûd küffârı tedmîr ve mahall-i mezkûru teshîr etmek üzere meclis karar-gîr ve donanma askerinin Baş-buğlarına bu kazıyye şifâhen emr ü tezkîr olundu.</span></p>
<h2><a name="bookmark892"></a><span class="font14" style="font-weight:bold;"><a name="bookmark4763"></a>Mürûr-i küffâr be-Tulça ve perîşânî-yi sefâyin</span></h2>
<p><span class="font14">Kasaba-i mezkûre pîşgâhında olan altmış kıt‘a mikdarı donanma gemilerinde mevcûd sunûf-i cünûda Ordu-yi hümâyûn tarafından dahi imdâd </span><span class="font14" style="font-weight:bold;">[M2 162] </span><span class="font14">olunup, kar-şu tarafa ne vechile mürûr edecekleri peyâmına Sadrıa‘zam dîde-be-râh-ı intızâr iken, donanmanın ru‘esây-ı askerî Ordu-yi hümâyûn'dan nehzat ve Tulça'ya varıncaya dek a‘dâ İsmâ‘îl tarafına kasd u niyyet olduğunu tashîh ile evvelce perîşanlık îrâsını tasmîm ve şehr-i rebî‘ulevvelin on altıncı gicesi<a name="footnote1859"></a><sup><a href="#bookmark4764">1859</a></sup><sup></sup> Tulça ile İsmâ‘îl miyânında vâki‘ olan adaya top ve asker çıkarup, etrâfını tahkîm ve o havâlîde geşt ü güzâr eden İslâm kayıklarını toplamaya mübâşeret eylediklerini yeniçeri serden-geçdileri mu‘âyene ile ‘avâkıb-ı umûru fikr etmeden ma‘iyyetlerinde<a name="footnote1860"></a><sup><a href="#bookmark4765">1860</a></sup><sup></sup> olan dalkılıçlar ile ittihâd ve kayıklara süvâr ve adaya güzâr edüp, hamle-i ûlâda bir iki meterislerin zabt ile bir ceneral ve iki yüzden mütecâviz küffârı resîde-i hayyiz-i helâk ü demâr eylediler. Düşmen sûret-i firârı izhâr ve bunlar dahi bakıyyesin tu‘me-i seyf-i tâbdâr ederiz zu‘muyla, emr-i ta‘kıbi tasvîb ve seyf ü hançerlerin teşhîz ü tezrîb ve düşmen dahi mukaddemce der-kemîn olan müretteb taburları üzerine ehl-i İslâmı çeküp, fi'l-hâl taburdan top ve sâyir âlât-ı nâriye ile cünûd-i muvahhidîni rû-tâb-ı ıztırâb edüp, nâ-çâr kayıklara cân atarak Tulça'ya ‘avd ü iyâb eylediler. Mecârî-yi ahvâlden düşmenin Tulça'ya hücûmu istidlâl ve Serdâr-ı ekrem hazretleri tarafına Muhâfız Paşa tarafından ifâde-i hâl olundukda, darb ü harb erbâbın-dan sekiz bin kadar dilâver cem‘ olunup, zahîre ve sâyir levâzım ne ise istikmâl ve Tul-ça'ya irsâl olundu. Küffâr Açıklar ile Tulça'ya nısf sâ‘at olan Taşlıburun'a çıkup, altı bin kadar askerden müretteb taburuna nizâm verüp, berren kasaba üzerine hücûm üzere olduğu cünûd-i İslâmiyye'ye ma‘lûm oldukda, beş altı yüz mikdârı süvârî mukabeleye ta‘yîn olunup, yevm-i mezkûrde kesret-i riyâh u emtâr sebebi ile cevv ü semâ mükfehir ve savt-ı ra‘d ve vemîz-i berk nev‘-i insan ve cins-i hayvanı mütezaccır edüp, tîn-i lâzib resîde-i menâkib ve miyâh-ı müctemi‘adan her yerde bir gadîr-i ‘amîk ve şiddet-i hübûb-i ‘avâsıfdan her mahalde bir cebel-i mümteni‘u't</span><span class="font14" style="font-style:italic;">-</span><span class="font14">tarîk peydâ olup, tesâdüm-i ricâl <a name="bookmark4766"></a>ve kerr ü ferr-i ebtâl muhâl iken, yine gayret kemerin bend-i miyân-ı ikdâm ve her ta-rafdan müdâfa‘a emrine ihtimâm etdilerse dahi, adada vâki‘ cengden çıkan mecrûhlar düşmenin kesretinden ve âteşinin savletinden bahs ile berü tarafda olan askerîye vahşet îrâs ü tenahhî ve tecânüflerine vesîle ihdâs eylediler. Bu sebeble sefâyinde levend yazılan neferâtın </span><span class="font14" style="font-weight:bold;">[M2 163] </span><span class="font14">ba‘zıları sefinelerini terk ve mîşe-zârda ihtifâ ve ba‘zıları sefîne-lerini Nehr-i Tuna ile icrâ ederek kenâr-ı selâmeti istiksâ eylediler. Sâyir askere dahi bu hâlet sârî ve bi-hikmetillâhi Te‘âlâ derûnlarına ru‘b u hirâs târî olup, mahall-i ma‘rekeden gürîzân ve her biri bir tarafa perâkende vü perîşân olup, ru‘esây-ı asâkir her ne kadar sa‘y etdiler ise, rücû‘ları mutasavver ve tekrâr cenge şurû‘ları müyesser olma-yup, düşmen dahi askerini tansîf ve bir mikdarı müdâfa‘aya ve bir mikdârı hıyâm ve kasabada olan eşyayı kayıklarına nakl ü tarsîf ederler iken, Ordu-yi hümâyûn'dan tertîb olunan askerin talî‘ası yetüşüp, muhâfız Paşa ile mülâki olduklarında, bâzûy-i himmetlerine bir nevi‘ kudret terettüb edüp, yedi sekiz yüz kadar piyâde ve süvârî birkaç def‘â düşmen üzerine hücûm u iktihâm ve vâfirini ihlâk ü i‘dâm ve perîşân olan ehl-i İslâm dahi beşer onar mahall-i ma‘rekeye gelmeye başlayup, giderek cem‘iyyetleri mütekessir ve tâkat-ı mukavemet müte‘azzir olduğunu küffâr cezm ile yirmi sekiz sâ‘at berü cânib-de ikametden sonra şeb-i târda İsmâ‘îl tarafına güzâr eylediler.</span></p>
<h2><a name="bookmark893"></a><span class="font14" style="font-weight:bold;"><a name="bookmark4767"></a>Zuhûr-i düşmen ve vukü„-i kıtâl</span></h2>
<p><span class="font14">Tulça'ya üç sâ‘at bu‘du olan Beş-tepeler'de Ten Kazağı'ndan yüz nefer cizye-güzâr re‘âyâya ta‘yîn-i mesken ü me‘vâ kılınup, vâki‘ olan muhârebelerde asâkir-i İslâm'a i‘ânet ve sadâkatleri hüveydâ olduğundan başka, sagir kayıklar ile kemîn-gâhlarda terabbus ve ahvâl-i düşmeni tefahhus ve cünûd-i muvahhidîni âgâh ve kasd-ı fâsidlerinden ref‘-i iştibâh eylediklerine binâ‘en, başları Ordu-yi hümâyûn'a ihzâr olunup, hıl‘at ilbâsıyla mîrîden ta‘yîn-i tertîb ve şehriyye otuzar guruş ile tatyîb olunmuşi-di. Moskovlu bu hâle vâkıf ve fi‘l ü hareketlerinden tersende vü hâyif olduklarından, zevâl ü izmihlâllerine tâlib ve beş altı yüz kadar asker ile şehr-i rebî‘ulâhırın on sekizinci günü<a name="footnote1861"></a><sup><a href="#bookmark4768">1861</a></sup><sup></sup> mahall-i mezkûre çıkup, ‘illet-i kesretle Kazaklar'a<a name="footnote1862"></a><sup><a href="#bookmark4769">1862</a></sup><sup></sup> galib olup, bu hâl o taraflarda karagol şeklinde mukim Sadrıa‘zam Deli-başısı tarafından Ordu-yi hümâyûn'a ifâde vü tefhîm olundukda, Bin-başı Kütahyalı Süleyman Ağa'yı ve iki bin piyâde ve süvâriyle Seksoncu-başıyı ve Morovî Ahmed Ağa'yı Serdâr-ı ekrem derhal ta‘yîn ve asker-i mezkûr mahall-i ma‘rekeye gelinceye dek düşmen Kazaklar'ın yurdunu tahrîb </span><span class="font14" style="font-weight:bold;">[M2 164] </span><span class="font14">ve hânelerinde buldukları eşyâyı yağma ve tabyada olan topları alup, geldikleri semte ‘azm ü şitâbı imzâ etmişler iken, nâ-gâh ordudan ta‘yîn olunan asker-i zafer-rehber tilâl ü cibâlden Seylü'l-‘Arim gibi seyelân ve düşmen-i bed-peymân ile münâve-le-i seyf ü sinân edüp, düşmene bu keyfiyyet nümâyân oldukda, üftân ü hîzân kayıklarına süvâr ve karşu tarafa gürîzân oldular. Küffâr Açığları'na süvâr ve bir mahall-i teng-den mürûra mecbûr olduklarını asker-i muvahhidînden üç yüz kadar merd-i güzîn tashîh ile der-kemîn ve Açığlar vürûdunda bir fetîlden tüfenglere ateş verüp, o kavm-i dalâlet-âyîni âteş ü âb arasında hâyim ve ekserine dâne-i tüfeng isâbet ile geldiklerine nâdim oldular. Kazakların gerçi yurd u meskenleri sûzân ve eşyâları magsûb-i ‘aduvv-i cânları oldu. Ancak hasm-ı nâ-bekârın dahi nısfından ziyâdesi bu muhârebede hâlik ve semt-i dûzaha sâlik oldu. Beş altı ay zarfında Tulça ve Isakçı ve Beş-tepelere bir kaç defa düşmen hücûm edüp, müdâfa‘ada kusûr ve himem-i askerde fütûr tehakkukuyla<a name="footnote1863"></a><sup><a href="#bookmark4770">1863</a></sup><sup></sup> o arâzî-yi kesîru'n-nemâ âsâr-ı ‘imâretden mu‘arrâ olup, âşiyâne-i bûm u gurâb ve kulûb-i erbâb-ı me‘ârif gibi vîrân ü harâb oldu. Ancak nazm<a name="footnote1864"></a><sup><a href="#bookmark4771">1864</a></sup><sup></sup></span><span class="font14" style="font-weight:bold;font-style:italic;">:</span></p>
<p><span class="font14">Ve küllü şedîdetin nezelet bi-kavmin, Se-ye‘tî ba‘de şiddetihâ rehâ‘ün<a name="footnote1865"></a><sup><a href="#bookmark4772">1865</a></sup><sup></sup></span></p>
<p><a name="bookmark4773"></a><span class="font14">mefhûmu medâr-ı tesliyyet-i derûn ve sebeb-i zedûdigi-yi gubâr-ı kalb-i mahzûn olup, karîben bu devâhî-yi ‘uzmâ karîn-i intifâ ve her şahs mesken ü me’vâsında ikâmet ü sivâ ile vâreste-i envâ‘-ı musîbet ü belâ olacağları müsted‘âdır.</span></p>
<h2><a name="bookmark894"></a><span class="font14" style="font-weight:bold;"><a name="bookmark4774"></a>Ba„zı havâdis</span></h2>
<p><span class="font14">Tulça'da vâki‘ olan mesâ‘ib muhâfız bulunan Ahmed Paşa'nın ‘adem-i idâresinden neş‘et eylediği zannıyla ‘azli vâcib görülüp, Moravî Ahmed Ağa bir muhâfız tedârükü-ne dek o havâlîye me‘mûr ve yedine i‘tây-ı menşûr kılındı.</span></p>
<p><span class="font14">Sadrıa‘zam birâderi Hüseyin Bey ile taraf-ı vâzıhu'ş-şeref-i hazret-i Cihândârî'den teşrîfât-ı seniyyeye mashûb bir kıt‘a hatt-ı bedî‘u'l-üslûb şeref-rîz-i vürûd olup, mazmûn-i hatt-i münîf a‘dânın her tarafdan hücûmu sebebi ile tab‘-ı hümâyûna gubâr-ı melâl ‘ârız olduğundan ve bundan böyle yek-dil ü yek-cihet def‘-i keyd-i a‘dâya mübâderet kılınmasından ‘ibâret olup, bu me‘âl-i hatîr cümleye ifâde vü tezkîr olunup, ahz ü sâr ve recây-ı nasr-ı cenâb-ı Kahhâr ile dest-ber-âverde-i dergâh-ı ilâh oldular.</span></p>
<p><span class="font14">Ordu-yi hümâyûn'un Babadağı Sahrâsı'ndan hareket ve a‘dâ üzerine </span><span class="font14" style="font-weight:bold;">[M2 165] </span><span class="font14">ve yâhûd âhar tarafa teveccüh ü ‘azîmeti fıkdân-ı esbâb ile dâhil-i hîta-i tasavvur olmadığı cümleye ma‘lûm olup, altmış gün kadar vakt-i ikâmet mümtedd ve tûl-i meksden kulûb-i nâsda fütûr u se‘âmet giderek müşted olup, teferruk-i hâletlerinden ihtirâz ile ‘ale'l-‘umûm ocağlara ve sâyirlere fermân-ı ‘âlî ısdâr ve Yeniçeri Ağası Süleyman Ağa sev-kıyle Kır Serdârı nasb olunup, iki yüz nefer ile dâyimâ geşt ü güzâr ve firâr edenleri mektûfu'l-eyâdî orduya ihzâr eylemesi tenbîh ü iş‘âr olunmuşidi. Bu tedbîrin bir zemân fâyidesi zâhir u ‘ıyân olup, firârdan herkes tersân ve ahz ve ircâ‘-ı iftizâhından<a name="footnote1866"></a><sup><a href="#bookmark4775">1866</a></sup><sup></sup> lerzân olmuşlar iken, bu esnâda Babadağı kurbunda olan limanlardan ordu halkının ba‘zısı İstanbul kayıklarına bilâ-mâni‘ râkib ü zâhib oldukları şâyi‘ olmağla, bu kapuyu dahi sed ve o mülâhazada olanları men‘ u sadd içün esnafdan ma‘adâ şahs-ı vâhide Kethudâ Bey tezkiresi yedinde olmadıkça, ruhsat-ı ‘azîmet verilmemek üzere gedüklülerden Miftâhî İbrâhîm Ağa ve bir Turnacı o havâlîye ta‘yîn olunmuşidi. </span><span class="font14" style="font-weight:bold;">[Mısrâ]„:</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
</div><br clear="all">
<p><span class="font14">Ahabbü şey‘in ile'l-insâni mâ-müni‘â<a name="footnote1867"></a><sup><a href="#bookmark4776">1867</a></sup><sup></sup></span></p>
<p><span class="font14">mefhûmu kulûb-i nâsda hüveydâ ve ma‘berlerde bulunan gümâştegân-ı devleti akça ile itmâ‘ edüp, bahran Âsitâne tarafına şirâ‘-güşâ oldukları ahbârı Ordu-yi hümâyûn'a mün‘akis olmağla, bilâ-tecribe me‘mûrları te‘dîb tasvîb olunmayup, binâ‘en ‘alâ zâlik fi‘len dahi mâdde tashîh ve der-‘akab Turnacı-başı nefy tarîkıyla tesrîh olunduğundan başka, za‘îm-i mezbûrun dahi ze‘âmeti ref‘ ve gediği âhara def‘ olunup, ıslâh-ı nefs sûretinde Platimana (</span><span class="font4" style="font-weight:bold;">-c^k^j</span><span class="font14">) Kal‘ası'nda habs olundu.</span></p>
<p><a name="bookmark4777"></a><span class="font14">İklîm-i Mısır'da tugyân ve o iklim-i ‘azîmde<a name="footnote1868"></a><sup><a href="#bookmark4778">1868</a></sup><sup></sup> da‘vây-ı istibdâd ü infirâd<a name="footnote1869"></a><sup><a href="#bookmark4779">1869</a></sup><sup></sup> ile ‘ısyân eden ‘Ali Bey'in haber-i helâki Rikâb-ı hümâyûn tarafından tahrîr olunup, gâ‘ile-i sefer hilâlinde merkumun serkeşliği sebeb-i teşettüt-i bâl ve bâ‘is-i tekessür-i endîşe vü hayâl olmağla, vefâtı haberi tenşît-ı havâtır ve tefrîh-i kulûb-i ekâbir eyledi.</span></p>
<h2><a name="bookmark895"></a><span class="font14" style="font-weight:bold;"><a name="bookmark4780"></a>Ahvâl-i Ser„asker-i Vidin Muhsin-zâde Mehmed Paşa</span></h2>
<p><span class="font14">Müşârun ileyhin Mora'dan berü taraflara teveccühü ibtidây-ı emirde mühr-i hümâyûn ile müşerref olmak irâdesine mebnî iken, vakt ü zemânı hulûlune dek sâ’ik-ı<a name="footnote1870"></a><sup><a href="#bookmark4781">1870</a></sup><sup> </sup>takdîr bu emr-i hatîri bâz-beste-i girih-i te‘hîr ve tehallüf-i matlab ile Sadâret, Silahdar Mehmed Paşa'da karar-gîr olmuşidi. Ancak </span><span class="font14" style="font-weight:bold;">[M2 166] </span><span class="font14">müşârun ileyhin sît ü savleti mün-teşir-i âfâk ve elsine-i nâsda medh u senâsı mütecâviz-i hadd-i iğrâk olup, bu vakitlerde </span><span class="font14" style="font-style:italic;">hâlün „ani'l-„amel<a name="footnote1871"></a><sup><a href="#bookmark4782">1871</a></sup></span><span class="font14"><sup></sup> metrûk ve mühmel kalması münâsib görülmeyüp, Serdâr-ı ekrem İsakçı'dan mürûr etmek mukadder olduğu hâlde, müşârun ileyhin dahi Vidin taraflarından asâkir-i vâfire ile karşu geçmesi<a name="footnote1872"></a><sup><a href="#bookmark4783">1872</a></sup><sup></sup> tasmîm ve seksen dört senesi evâhırında Rumeli mansıbı ve Ser‘askerlik ile kadr ü i‘tibârı tefhîm olunmuşidi. Müşârun ileyh dahi mu-kaddemâ neşr olunan evâmir-i celîle iktizâsıyla her tarafdan sevk-ı asker ve cem‘-i leş-ker eyleyüp, muntasıf-ı sayfda Vidin havâlîsine rekz-i a‘lâm ve Vidin mukabilinde olan Kalafat nâm mahalle geçüp, darb-ı hıyâm eyledi. Mahall-i mezkûrda birkaç gün ikamet <a name="bookmark4784"></a>ve Krayova</span><span class="font14" style="font-weight:bold;">'</span><span class="font14">ya varup, ordusuna takviyyet verdikden sonra cumâdelûlânın sekizinci gü-nü<a name="footnote1873"></a><sup><a href="#bookmark4785">1873</a></sup><sup></sup> Kulle</span><span class="font14" style="font-weight:bold;">'</span><span class="font14">ye doğru tahrîk-i râyet eylediği, Sadrıa‘zam ve Serdâr-ı ekrem'e ma‘lûm ol-dukda, berü tarafda olan vüzerâ ve mîr-i mîrân'a evâmir-i ‘aliyye irsâl ve müşârun ileyhden haber vardığı gibi karşu geçüp, ma‘iyyet-i müşîrîlerinde ictimâ‘ u ihtifâl ve emr ü nehyi üzere harekete ibtidâr eylemeleri tenbihinde<a name="footnote1874"></a><sup><a href="#bookmark4786">1874</a></sup><sup></sup> isti‘câl olundu.</span></p>
<div>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
</div><br clear="all">
<h2><a name="bookmark896"></a><span class="font14" style="font-weight:bold;"><a name="bookmark4787"></a>Hareket-i Hân ve şuyû„-i haber-i istîlâ-yı küffâr bÇKırım</span></h2>
<p><span class="font14">Hân-ı müşârun ileyhin Babadağı kurbunda kışlaması askerin kılletine mebnî olup, asker-i devlet her tarafdan teharruba mübâşeret eylediklerine binâ’en, fî-mâ ba‘d bu havâlîde ikâmetinden mîrîye zarar-ı mesârifden gayri bir ma‘nâ fehm olunmamağla, bir gün evvel Kırım'a teveccühü istihsân ve tarafına bu keyfiyyet beyân olundukda, hareketine teferru‘ eden mebâliğ ve levâzım ne ise defter ve Ordu-yi hümâyûn'da metâlibinin tesviyesi mümkin ve mutasavver olmadığından, keyfiyyet Rikâb-ı hümâyûn'a ‘arz u işâret<a name="footnote1875"></a><sup><a href="#bookmark4788">1875</a></sup><sup></sup> olunmuşidi. Müşârun ileyhin kışlada ikâmeti evânında tavr u reftârından bir mas-lahat-ı nâfi‘aya muvaffak olamayacağı müstedlel ve bu def‘a dahi matlûbu kadar mebâliğ ve sâyir levâzımı te‘diye olunsa, itlâf u izâ‘adan gayri bir ‘amel vücûda getür-meyeceği meczûm-i erbâb-ı ‘akd ü hal olmağla, matlûbâtından igmâz olunarak müveşşâ vü münemnem kelimât ile ârâste ve ba‘zı ârâ vü tedâbîr ile pîrâste cevâb-nâme zuhûr edüp, hattâ kabâ’il-i<a name="footnote1876"></a><sup><a href="#bookmark4789">1876</a></sup><sup></sup> mechûle-i Tatar'dan ba‘zılarını celb ile a‘dâya taslît-i me’âllerini </span><span class="font14" style="font-weight:bold;">[M2 167] </span><span class="font14">şâmil Yenişehirli ‘Osmân Efendi'nin muhtera‘ât-ı zihniyyesinden hâricde vücûdu olmayup, me‘ânî-yi ma‘kûle kabilinden olan risâlesi dahi Serdâr-ı ekrem tarafına gelüp, </span><span class="font14" style="font-weight:bold;">[mısrâ]„:</span></p>
<p><span class="font14">Tarrakû tarrakû ki Hân resîd<a name="footnote1877"></a><sup><a href="#bookmark4790">1877</a></sup></span><span class="font14" style="font-style:italic;"><sup></sup></span></p>
<p><span class="font14">mısra‘ı dahi risâleye terdîf ve ordu ricâli Tatar her ne kadar bî-şümâr olsa dahi edevât-ı nâriyyeye tâb-âver olmayup, bezm-i rezm-germ oldukda, sademât-ı topa nazar ve birbirine: </span><span class="font14" style="font-style:italic;">“Ferrikü ferrikü ki gülle resîd””<a name="footnote1878"></a><sup><a href="#bookmark4791">1878</a></sup><sup></sup></span><span class="font14"> mısra‘ıyla teblîğ-i haber ederler” deyü, risâleyi tezyîf eylediler. Hân ise bu makûle kelâm ile ilzâm olmayup, akça verilmedikçe harekete mecâl muhâl olduğunu takrîr ve bir iki def‘a dahi bu keyfiyyet rikâb tarafına tahrîr olunmağla, Sadrıa‘zam o tarafdan me‘yûs ve dest-zen-i efsûs olarak nâ-çâr yüz kise kendü hazinesinden i‘tâ ve savb-ı me‘mûruna bahran isrâ eyledi.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
<p><span class="font9">6</span></p>
</div><br clear="all">
<p><span class="font14">Muvâfık-ı rûzgâr ile Kırım Adası'na resîde ve makarr-ı kadîmleri olan Bağçe-serâyda bisât-ı râhatı güsterde eyledi. Müşârun ileyh Kırım'a pâ-nihâde-i vusûl olduğu eyyâmda, Kırım Ser‘askeri'nin matlûbu olan ‘araba ve sâyir sehletü'l-husûl levâzımını temşiyete berzede-dâmân-ı gayret olup, kendüsü dahi muhavvel-i ‘uhde-i kifâyeti olan müdâfa‘a-i a‘dâda izhâr-ı celâdet etmek lâzım iken, vakt-ı hazar gibi istikmâl-i esbâb-ı refâh semtine zihâb ve umûr-i ceng ve idâre-i askerîden idrâb eyledi. Ser‘asker Paşa bu ahvâle hayrân ve bi'n-nefs levâzımını rü‘yet ile meştâdan sahrâya çıkup, muntazır-ı ha-reket-i düşmen-i bed-peymân olup, nâ-gâh otuz bin kadar küffâr altmış bin kadar Nogay Tatarı'yla Or Kal‘ası'nı muhâsaraya ibtidâr eyledikleri ahbârı iştihâr bulup, keyfiyyet-i muhâsara Hân tarafına inhâ olundukda, ma‘iyyetinde olan gürûh-i Tatar ile ılgar ve ma-hall-i mezkûrda birkaç def‘a tabur-i düşmene hücûm ile gayret ızhâr etdiyse dahi, ma‘iyyetinde olanlar darb-ı topa mütehammil olmayup, nâ-çâr altı sâ‘at berüde vâki‘ Tuzla nâm mahalde karâr eylediler. Küffâr def‘-i müzâhim ile kal‘ayı tazyîk edüp, derûnunda olan serdengeçdi dilâverleri her ne kadar müdâfa‘ada cân-sipârlık etdilerse dahi, esbâb-ı mümâna‘atları kalîl olduğundan, ‘âkıbet düşmen kal‘ayı istîlâ ve kilîd-i Kırım mesâbesinde olan bir ma‘kıl-ı metîni zabt ile zemân-ı mutetâvileden berü zamîrlerinde müstekin olan garazı icrâ </span><span class="font14" style="font-weight:bold;">[M2 168] </span><span class="font14">eylediler. Bu haber-i hâyil Hân tarafından Ser‘asker Paşa sem‘ine vâsıl oldukda, hatt u tirhâl kudretinden ‘ârî olduğuna binâ‘en, makamında zarûrî mustekar ve verây-ı perde-i takdîrden zuhûr edecek suver-i nevâyibe nâzır oldu.</span></p>
<p><span class="font14">Bu hılâlde Kefe'ye dört sâ‘at mesâfe olan Taman Kal‘asını dahi berren ve bahran on bin kadar düşmen muhâsara ve ‘an-asl bu kal‘a dahi esbâb-ı menâ‘at ü hasânetden fârig olmak takrîbi ile cüz‘î müşâcereden sonra mezbûreyi teshîr ve üzerlerine asker gelürse, muhârebe içün kal‘a pîşgâhında meteris hafrıyla âmâde-i dâr ü gîr oldular. Tuz-la'da Hân bu keyfiyyet vukû‘undan girîbân çâk-i dâd ü figan<a name="footnote1879"></a><sup><a href="#bookmark4792">1879</a></sup><sup></sup> ve ne hareket edeceğinde serâsîme vü hayrân olup, ‘âkıbet başında olan selâtîn ve mîrzâyân birer tarafa müteferrik u perîşân ve kendüsi ekall-i kalîl âdem ile kalup, fikr-i hatar ile ol dahi Bağçe-saray'a gelüp, ‘âkıbet-i hâle nigerân iken, her tarafdan a‘dânın hücûmunu mülâhaza ile mahall-i merkumda dahi ikamet edemeyüp, kurbunda vâki‘ Karadağ nâm cebel-i şâhika su‘ûd ve anda ba‘zı ehl-i ‘ıyâl li-ecli't-tehassun mevcûd olduğunu müşâhede ile ılgar ve birkaç âdem ile bir sefîneye süvâr ve Âsitâne tarafına firâr eyledi. Hân'ın firârı sebebi i</span><span class="font14" style="text-decoration:underline;">le K</span><span class="font14">ırım ehâlîsi miyânında ihtilâl vâki‘ olup, akviyâ vü ağniyâsı sevâhilde buldukları </span><span class="font14" style="text-decoration:underline;">Pe</span><span class="font14">yine rükûb ile Anadolu ve sâyir mahallere ‘azîmet ve başına medârı olmayup, ba‘îd mahallerde bulunanlar cebel-i mezkûre mütehassınan ikâmet eylediler. Yeni Kal‘a muhâfaza-sına me’mûr Abaza Paşa henüz sefineden çıkmamış olup: —Bu hâdiseden sonra yüz yirmi âdem ile bir iklîmi feth etmek, tavk-ı beşerden hâricdir” deyerek, Sinop sâhiline resîde ve bu cürm<a name="footnote1880"></a><sup><a href="#bookmark4793">1880</a></sup><sup></sup> ile âhır-i kâr câme-i hayâtı derîde kılınup, Ser‘asker Paşa dahi ârâm-gâhı olan Karasu'dan nehzat ve iltimâs-ı ehâlî ile Kefe'ye ‘azîmeti hilâlinde düşmen Karasu'ya müstevlî ve Kefe'ye geleceği zâhir ü celî olup, on bin kadar tîr-endâz, muhârebe-i a‘dâ içün ifrâz edüp, mukabele vaktinde Ur Bey'i zuhûr ve Moskovlu ile mu‘âhedelerin beyân ile askeri dem-beste-i fütûr edüp, halkı Kefe'ye i‘âde ve kendüsi geldiği semti irâde eyledi. Düşmen dahi Taman tarafında olan asker ile mültehik ve bir-biriyle müttefik olup, askerin işe yararları mukaddemce sefineler ile münhezim ve Ser‘asker </span><span class="font14" style="font-weight:bold;">[M2 169] </span><span class="font14">Paşa'da yârây-ı mukavemetmün‘adimolup, bu hâl ile kayd-ı esre mübtel^ve Peterburg'a gidüp, bir zemân mehcûr-i ehHi ‘ıyâlve ehibb^oldu.</span></p>
<p><a name="bookmark4794"></a><span class="font14">Hân dahi şehr-i rebî‘ulâhırın yirmi dördüncü günü<a name="footnote1881"></a><sup><a href="#bookmark4795">1881</a></sup><sup></sup> Bahr-i siyâh Boğazı'na vâsıl ve Büyükdere'de vâki‘ Murad Efendi sâhilhânesine nâzil olup, taraf-ı saltanatdan Nişancı Vekili ‘Osmân Efendi, istiknâh-i hâl içün tarafına firistâde ve ol dahi vukû‘ bulan kazâyâyı ma‘a kıyâsâtihâ bast u ifâde ve Tatar'ın kendüsüyle sebkat eden ‘ahd-i mev‘ûd iktizâsıyla bi'z-zarûre Kırım terk olunup, el-hâletü hâzihi yed-i a‘dâya giriftâr olduğunu beyân ve bu keyfiyyet şîve-i kadere haml olunarak, müşârun ileyhin çiftliğinde ikametine irâde-i Şehinşâhî cereyân eyledi. İstîlây-ı Kırım havâdisi rikâb ve sâyir etrâfdan Or-du-yi hümâyûn'a mün‘akis olmağla, gayret-keşân-ı din ü devlet ıtlâk-ı zimâm-ı âh ü hasret ve hilye-i hamiyyetden ‘ârî olanlar havf ü haşyet izhârıyla, teferruka şurû‘ u mübâderet eylediler. Bundan sonra Hâne-i Fetvâ-penâhî'de meclis-i meşveret mün‘akid kılınup, selb ü îcâb</span><span class="font14" style="font-weight:bold;">-</span><span class="font14">ı ehl-i meşveret, Bahr-i siyâh taraflarına muhâfızlar nasbını netice vermekle, ol veçhile hareket olunmak rikâb tarafından Serdâr-ı ekrem hazretlerine tahrîr ü işâret olundu.</span></p>
<p><span class="font14" style="font-weight:bold;">İnhizâm-ı küffâr der-havâlî-yi Özi ve Kılburun</span></p>
<p><span class="font14">Şehr-i mezkûrun yirmi birinci cuma günü<a name="footnote1882"></a><sup><a href="#bookmark4796">1882</a></sup><sup></sup> a‘dây-ı dîn ü devlet tertîb-i tabur ve bir sudan bir suya dek Özi Kal‘ası'nı mahsûr edüp, kal‘ada mevcûd cünûd-i zafer-mev‘ûd bî-ihtiyâr kal‘adan hurûc ve düşmen taburuna vülûc edüp, hamle-i ûlâda süvârîlerini perâkende ve bîh-ı cem‘iyyetlerini bergende etdikden sonra taburlarına duhûl ü iktihâm ve beş sâ‘at kadar i‘mâl-i seyf-i ‘aduvv iltikam etdikden sonra düşmeni kal‘aya takrîb ve ve san‘at-ı âteş-bâzî<a name="footnote1883"></a><sup><a href="#bookmark4797">1883</a></sup><sup></sup> ile ta‘zîb kasdıyla hîle-i harbiyye izhâr ve sûret-i firâr bedîdâr etmişler idi. Bu hareket a‘dâyı mağrûr ve hücûm u ta‘kıbe mecbûr edüp, bî-fikr-i encâm top menziline vaz‘-ı akdâm ve kal‘ a ve limanda âmâde kılınan top ve humbaraya ateş verilüp, katî çok müşrik mürde vü hâlik ve niçe bergeşte-hâl-i inhisâm-ı a‘zâ vü cevârih ile giriftâr-ı eşedd-i nekâl olup, ‘arsa-gâhda ikamet müşkil ve durdukça ekserî müste‘sıl olacağlarını müte‘emmil </span><span class="font14" style="font-weight:bold;">[M2 170] </span><span class="font14">olarak, firâra âgaz ve bu varta-i hevl-nâkden tahlîs-i nefs ganîmetini intihâz eylediler. A‘dâ kuvve-i istidrâciyye ile her tarafda galebe müşâhede ve kibr ü nahveti gûn be-gûn ziyâde olarak bilâ-fâsıla Memâlik-i mahrûseye pây-ı tecâvüzü itâle eyleyüp, Kılburun'a dahi vâfir la‘in ta‘yîn ve kal‘ayı hasr u tazyîk ile muhâfızları endûh-nâk ü hazîn edüp, keyfiyyet-i mezkûre Özi muhâfızı Vezîr Hazînedâr ‘Ali Paşa'ya ma‘lûm oldukda, iki yüz nefer dilâver ve on beş nefer topçu ile kafaya imdâd ve mahsûrlara kuvvet-i kalb ve müdâfa‘ya isti‘dâd vermişidi. Lîmânda olan sefâyin-i Islâmiyye'de ve sûr-i kal‘ada mevcûd toplara ateş verülüp, tarfetü'l-‘aynda a‘dâyı makhûr ve pîrâmen-i kal‘adan dûr edüp, nâdim ü sâdim geldikleri mahalle ‘azîm oldular.</span></p>
<p><a name="bookmark4798"></a><span class="font14">Özi muhârebesinden firâr eden eşrâr, cebr-i kesr ile tekrar kal‘ayı muhâsaraya ic-tisâr edüp, kemâ-kân kal‘adan top ve humbara ile cem‘iyyetleri perîşân kılındığı ahbârı Ordu-yi hümâyûn'a meserret-resân olup, şükran li-hâze'n-ni‘am bu haber-i dâfi‘u'l-elem Sadrıa‘zam tarafından a‘yân ve efrâda neşr ve cümlesini hisse-i evfây-ı sürûr ile muğte-nim eyledi. Vezîr-i müşârun ileyhin ser-zede-i mevki‘-i zuhûr olan hıdmeti şâbâş ü tahsîne sezâ-vâr kılınup, üç bin altun ceyb harçlığı ile hâtırı istifsâr olunduğundan başka, Kılburun Muhâfızı ‘Abdullah Paşa dahi bu ‘âtıfet-i dil-nüvâzdan<a name="footnote1884"></a><sup><a href="#bookmark4799">1884</a></sup><sup></sup> hisse-yâb ve bin altun irsâliyle mazhar-ı nevâziş-i Sadr-ı ‘âlî-cenâb oldu. Özi Kal‘asının gezend-i düşmenden vâreste olması aksây-ı me‘ârib-i Şâhâne olduğuna binâ’en, idâre-i umûr-i ser-had zımnında Rikâb-ı hümâyûn'ları tarafından üç yüz elli kîse Varna Iskelesi'nden irsâl olunduğundan fazla her taraf mesdûd olmak hasebiyle, kal‘ada vucûd-i lahm nâ-bûd ve leyl ü nehâr mukâbele-i a‘dâda cân-sipâr olan murâbıtînin bu veçhile dahi zarûrete dûçâr olmamaları matlûb-i Şehriyâr-ı Iskender-vekâr olmağla, emr ü irâde-i mülûkâne-leri üzere yirmi bin vukiyye lahm ordu kasap-başısı tarafından tertîb ve iskele-i mezbûreden îsâl ile mahsûrlar terfîh ü tatrîb olundu.</span></p>
<h2><a name="bookmark898"></a><span class="font14" style="font-weight:bold;"><a name="bookmark4800"></a>İnhizâm-ı küffâr der-pîşgâh-ı Yergöğü</span></h2>
<p><span class="font14">Ser‘asker Ahmed ‘Izzet Paşa Yergöğü Kal‘ası'nı ne veçhile yed-i a‘dâdan tahlîs eylediği mukaddemâ nüvişte-i sahîfe-i </span><span class="font14" style="font-weight:bold;">[M2 171] </span><span class="font14">beyân kılınup, nüvîd-i feth etrâfa münteşir ve kulûb-i muvahhidînde şevk-i gazâ müstemir olarak etrâfdan vâfir asker mücte-mi‘ olduğundan, Eflâk cevânibinde<a name="footnote1885"></a><sup><a href="#bookmark4801">1885</a></sup><sup></sup> olan gürûh-i a‘dâ üzerine müşârun ileyh câ-be-câ savlet-endâz-ı hücûm ve ekser-i ahyânda meserret-i galebe ile def‘-i hümûm edüp, teb-şîr-i sarîh ile ordu ehâlîsini tefrîh eyler idi. Bu hâlet düşmene dâğ-ı derûn ve sebeb-i efkâr gûnâ-gûn olup, Yergöğü Kal‘ası'nı ke'l-evvel nez‘ zımnında haşerât-ı arzdan ‘ibâret olan askerini cem‘ ve yirmi binden mütecâviz ‘usât-ı re‘âyâ ile mahlût asker-i merbûtunu alup, nerdübânlar ve sâyir âlât-ı kal‘a-gîrî istıshâbıyla cumâdelûlânın ikinci salı günü<a name="footnote1886"></a><sup><a href="#bookmark4802">1886</a></sup><sup></sup> Bağlar-tepesi nâm mahalde taburunu tertîb ü tanzîm ve meterisler ve hendekler hafrıyla etrâfını tahkîm etmişidi. Ser‘asker Paşa ma‘iyyetinde el-ân on bin kadar dilâver mevcûd bulunup, serân-ı asker ile ba‘de'l-istişâre kal‘ayı tarsîn ve hâric-i kal‘ada</span></p>
<p><span class="font14">hendek-i cedîd ile Toprak Kal‘a miyânında müdâfa‘a-i a‘dâya kıyâm etmek husûsunu tasvîb ü tahsîn eylediler. Müşârun ileyh piyâde askeriyle meterislerde pâ-nihâde-i zemîn-i temkîn ve süvâriyân ile Tatar Sultânı Mes‘ud Girây'ı çerha çengine ta‘yîn edüp, süvârîler düşmenin ateşine ‘adem-i tehammül ü ıstıbâr ile mu‘asker-i muvahhidîne uğ-ramayup, Kulle tarafına firâr ve irtikâb-ı nakısa-i ‘âr eylediler. ‘Ale's-sabâh düşmen mahallinden hareket ve etrâf-ı İslâm'ı ihâta eyleyerek âteş-efşânlığa mübâderet eyledik-de, cünûd-i İslâmiyye birkaç günden berü peyâ-pey nüzûl eden bârân sebebi ile mübtel ve gül-i lâziceden tekevvün eden ta‘b u meşakkatle mu‘tel olduklarına bakmayup, idâre-i esbâb-ı müdâfa‘a ile düşmene irâ‘et-i sûret-i kahr ve izâka-i şerbet-i pür-zehr etmişler idi. Mâh-ı mezbûrun yedinci günü<a name="footnote1887"></a><sup><a href="#bookmark4803">1887</a></sup><sup></sup> düşmen-i dîn nerdübânlarını istishâb ve üç koldan ehl-i İslâm'ın mutehassın oldukları hendek üzerine yürüyüş göstermekle sebeb-i ıztırâb ve<a name="footnote1888"></a><sup><a href="#bookmark4804">1888</a></sup><sup></sup> mukabelede ikdâm-ı tâm olunmaz ise cümlesi müzmahil olacağlarını cezm ile bi'l-ittifâk âmâde-i rezm oldular. ‘Aduvvi-yi bed-hâr kuvvetin bâzûya getürüp, hendek üzerine guluv ve guzât-ı<a name="footnote1889"></a><sup><a href="#bookmark4805">1889</a></sup><sup></sup> zafer-simât bu hâli müşâhede ile teşmîr-i sâk ve üzerlerine gelen düşmeni tu‘me-i şemşîr-i berrâk etdikden sonra meterisden taşra çıkup, Hak Te‘âlâ'dan [</span><span class="font14" style="font-weight:bold;">M2 172] </span><span class="font14">nusrat ve rûhâniyyet-i hazret-i Fahr-i enbiyâdan mu‘âvenet taleb eyleyerek, beş sâ‘at kadar rû-be-rû cenge mübâderet ve düşmen savlet-i İslâmiyye'ye tâkat getür-meyüp, bâlây-ı hısâna çıkmak içün nerdübânlarını âmâde edenler ile firâra mübâşeret eylediklerinde, ‘akab-gîrân-ı İslâm verâlarından i‘mâl-i rumh u hısâm ve gereği gibi ahz-ı intikam edüp, bu hâl ile düşmen firâr ve mazhar-ı kahr-ı cenâb-ı Kahhâr oldular. ‘Adâd-ı kutelây-ı müşrikîn iki bine bâliğ olup, meydân-ı ma‘rekede terk eyledikleri yedi kıt‘a top ve üç kıt‘a cebehâne ‘arabaları mazbût-i eyâdî-yi erbâb-ı cihâd ve bakıyye-i ehl-i küfr ü ‘inâd pey siper-i vâdî-yi haybet ü istib‘âd oldu. Sergerde-i düşmen-i menkûb bâdî-yi emirde Ser‘asker Paşa'ya irsâl-i mektûb edüp, kal‘ayı bilâ-muhârebe teslîm ve ‘inâd olunduğu sûretde katl-i ‘âmm kazıyyesini tefhîm edüp, berü tarafdan mu‘âmele-i dürüşt ile va‘d-i ‘ıkab ve irâ‘e-i tîg-ı ateştâb ile redd-i cevâb olunmuşidi. | Hasm-ı ‘anîd gurûr u istikbâr ile hücûm-i şedîd etmişiken inkisâr-ı fâhiş ile mağlûb ve livây-ı sevreti bâz-gûne ve maklûb olması, te’yîdât-ı İlâhiyye ve vahdet-güzînân-ı ' İslâm'a bir nev‘ ‘inâyet-i ezeliyye olduğu zâhirdir. İki üç seneden berü ehl-i İslâm'a ta-reyân eden ‘ârıza-i perîşânî cümleye sebeb-i futûr u tüvânî olmuşiken, bu esnâda vâki‘ olan fütûhât kulûb-i müslîmîne ilkay-ı envâ‘-ı meserrât eylyediğinden başka, şimdiye dek bir mahalde cem‘iyyetleri perîşân ve iki bin kadarı cehennemîlere dayf ve vâfiri </span><span class="font10" style="font-style:italic;">Q</span></p>
<p><span class="font14">mecruh-i seyf olduğu mesbûk u nümâyân olmamışdır. Mes ud Girây ile sâyir suvârıler Ziştovi'ye mürûr ve ehl-i kasabanın takri‘ât ü teşnî‘âtına dayanamayup, ‘ârlarından yine berü tarafa güzâr ve Yergöğü'ye gelüp, ne gördüler seyelâb-ı ceng ü âşûb başdan âşûb, ne mahall-i sitîz ve ne cây-ı gürîz hemân nâ-çâr kal‘aya cân atup, sadme-i topdan eczâsı <a name="bookmark4806"></a>inhilâle karîb olan cisrden mürûr hengâmında, müzâhameden cisr munkatı‘</span><span class="font10">1 </span><span class="font14">ve bu se-beble Sultân ve birâder-zâdesi ve sâyir rüfekâsı bi-ecma‘ihim Tuna'ya düşüp, ruhları müntezi‘ olup, fekat Çadırcı-zâde tahlîs-i cân ve bu vak‘ayı gelüp, Ser‘asker Paşa'ya beyân eyledi. Mesûbât-ı gazâ vü şehâdeti terk ile reh-neverd-i semt-i firâr ve ‘âkıbet çok geçmeden gelüp, Tuna'da </span><span class="font14" style="font-weight:bold;">[M2 173] </span><span class="font14">gark olmaları mahall-i i‘tibârdır.</span></p>
<h2><a name="bookmark899"></a><span class="font14" style="font-weight:bold;"><a name="bookmark4807"></a>Teznîb</span></h2>
<p><span class="font14">Mısr-ı Kahire'de bir sene şiddet-i vebâ vâfir âdem ifnâ edüp, kırk kimse bir mahalle gelüp, bu âteş-i serkeşden rehâ ve ‘illet-i sirâyetden firâr ile rûhların ebdânda ibka arzusuyla İskenderiyye'ye gelüp, fi'l-hâl bir sefine istîcâr ve muvâfık-ı rûzgâr ile yirmi mîl yer kat‘ etmişler iken, nâ-gâh safvet-i hevâ zâyil ve bir muhâlif rûzgâr hubûbuyla deryâ muztarib ü mütehalhıl olup, şiddet-i bâd sefînenin sütûnunu şikest ve yelkenini hark ve sâlifü'l-beyân kırk âdemi gark eylediği ba‘zı tarîhlerde manzûr olup, bu menka-beye müşâbehet bulunduğundan li-ecli'l-i‘tibâr keşîde-i silk-i sütûr kılındı. </span><span class="font14" style="font-weight:bold;">Nazm:</span></p>
<p><span class="font14">Edemez def‘ sakınmağla kazâyı kimse,</span></p>
<p><span class="font14">Bin sakınsan yine en son olacak olsa gerek.</span></p>
<p><span class="font14">Bu muhârebede otuz beş kadar merd-i pür-celâdet zâyik-i şerbet-i şehâdet ve Ordu Ağası ve iki yüzden mütecâviz dilâverler cerîh-i dest-i ehl-i gavâyet olduğu ahbârıyla Ser‘asker Paşa mahzar siyâkında bir kıt‘a mufassal beşâret-nâme îsâl ve bu gazây-ı garrâda bulunan serdengeçdilerden dört nefer kimseyi ma‘an irsâl edüp, varak-ı gül-i mutarrâdan eltaf ü erakk olan varak-pâre-i beşâret ‘alâ ru‘ûsi'l-eşhâd feth u kırâ‘et olunup, cümle ordu halkı nişvân-ı râh-ı meserret olmağla, bekûrî-yi a‘dâ mehterhâne ve top şenlikleriyle ızhâr-ı şâdumânî vü sürûr ve fi'l-hâl bu keyfiyyeti Serdâr-ı ekrem hazretleri ‘arz-ı ‘izz u huzûr eyledi.</span></p>
<p><a name="bookmark4808"></a><span class="font14">Beşâret-nâme ile gelen serdengeçdi ağaları hıl‘at ve çelenk ile tatrîb ve yarımşar kîse akça ve âdemlerine kırkar guruş ihsân ve tatyîb olunduklarından fazla esâmelerine terakki husûsu Yençeri Ağası'na fermân ve Ser‘asker Paşa'ya serâ-sere kaplu bir sevb-i semmûr ve murassa‘ tîg ve üç bin altûn ihsân olunup, sâyir guzâta taksîm içün bin ‘aded sîm çelenk ile dört bin kıt‘a tüy çelenk dahi irsâl ve tahsîn ü sitâyişi şâmil ısdâr-ı misâl kılındı.</span></p>
<p><span class="font14" style="font-weight:bold;">Tevcîh-i rütbe Mîr-i mîrânî be-İbrâhîm Bey ve vukü„ât-ı sâyire</span></p>
<p><span class="font14">Silahdâr Ağalığı'ndan infisâl ve Tırnovi'de ikamet ile mazhar-ı takrî‘ u istiskal olan ‘Arabgîrli İbrâhîm Bey hakkında ‘ukde-i infi‘âl karîn-i inhılâl ve bâ-rütbe-i Mîr-i mîrânî Selânik Sancağı'yla nâyil-i dest-mâye-i ‘izz ü ikbâl ve bu teveccüh-i cedîd rütbe-i Vezâret ile be-kâm olmasına berâ‘atü'l-istihlâl oldu.</span></p>
<p><span class="font12"><sup>1</sup> munkatı‘ Ü, B2, K2 : &nbsp;&nbsp;&nbsp;&nbsp;M2.</span></p>
<p><span class="font14">Mu‘asker-i hümâyûnda </span><span class="font14" style="font-weight:bold;">[M2 174] </span><span class="font14">tûl-i meks ü ikamet sebeb-i tekevvün-i ‘ufûnet olup, bu takrîb efrâd ve cumû‘-i nâsda katî çok kimse mahmûm ve hadden bîrûn kimseler dâyire-i hestîden ma‘dûm olup, bunlardan ‘ilel-i müzmineye mübtelâ ve dûr u dırâz muhtâc-ı müdâvâ olanlar yâ Edirne ve yâhûd Âsitâne'ye gitmek bâbında dest-bâz-ı recâ olmalarıyla, haklarında müsâ‘ade-i insırâf rû-nümûn ve bi'l-fi‘l Baş-muhâsebeci olan Yesrî Ahmed Efendi ve BaşbâkT-kulu Mehmed Emîn Ağa-zâde'nin zâdesi Tâhir Ağa ve sâbıka Masraf Kâtibi Kîsedâr Yûsuf Efendi ve bunlara mümâsil ba‘zı kimseler Edirne ve Âsitâne tarafına ‘azîmete me‘zûn oldular.</span></p>
<p><span class="font14">Bu sûretde ba‘zı mansıb münhal ve mutasarrıflarının fıkdânıyla umûr-i Mâliyye ve erbâb-ı mesâlih muhtell olmağla, Cizye BaşbâkT-kulu Kara-kulak ‘Abdî Ağa'ya bi'l-fi‘l BaşbâkT-kulluğu ve Hekîm-zâde Hazînedârı Ahmed Ağa'ya, Cizye BaşbâkT-kulluğu tevcîh ve Tezkire-i Evvel Münîb İbrâhîm Efendi'ye, Baş-muhâsebe Vekâleti tefvîz olunup, evrâk-ı mühimmeyi temhîr içün tarafına tenbîh olundu.</span></p>
<p><span class="font14">Me‘zûn-i insırâf olan Kîsedâr Yûsuf Efendi Babadağı'ndan bir merhale mufâraka-tında ser-pençe-i saht-gîr-i ecelde zebûn ve terk-i mâ-kân ve mâ-yekûn edüp, na‘şı Ba-badağı'na ircâ‘ ile Sultân Bâyezîd Camî‘i'nde medfûn oldu. Yesrî Ahmed Efendi'nin dahi ‘illeti yevmen fe-yevmen kabûl-i zemânet ve ‘âkıbet ‘azm-i sefer-i âhıret edüp, Yûsuf Efendi cenbinde ser-nihâde-i visâde-i râhat ve zebân-ı hâl ile, nazm:</span></p>
<p><span class="font14">İcâretünâ innâ garîbân hâ-hünâ,</span></p>
<p><span class="font14">Ve küllü garîbin lil-garîbi nesîbün<a name="footnote1890"></a><sup><a href="#bookmark4809">1890</a></sup><sup> </sup>inşâd ü kırâ‘et eyledi.</span></p>
<p><span class="font14">Müteveffâ Yûsuf Efendi Bazarcık Kasaba kurâsından Kütüklü nâm karyede tevel-lüd ve rütbe-i fark u temyîze tesâ‘ud eyledikde, Re‘îsülküttâb ‘Abdî Efendi'ye intisâb ve giderek Hazînedârlığı'yla kâm-yâb ve on beş sene kadar riyâset hizmetlerinde olan zevâta Kîsedâr ve Piyâde ve Sipâh Kitâbeti ve Haremeyn muhâsebeciliğin zabt ile kâm-kâr olumuşidi. Ber-minvâl-i muharrer seferde merhûm ve ‘âzim-i semt-i yevm-i ma‘lûm oldu.</span></p>
<p><span class="font14">Yesrî Efendi dahi müfredât-ı dünyâya sûret-i muhâsebe-i icmâl olan İstanbul'da yirmi târîhlerinde kımât ârâ-yı vücûd ve tahsîl-i meleke-i bûd u ne-bûd eyledikde, Tah-vîl </span><span class="font14" style="font-weight:bold;">[M2 175] </span><span class="font14">Kalemi'ne Mülâzemet ve devr-i Sultân Mustafa Hânî'de Küçük Tezkireci-lik ile kesb-i mezîd-i rif‘at edüp, birkaç seneden sonra Büyük Tezkireci ve seksen iki târîhinde<sup>2</sup> ‘Âtıf-zâde ‘Ömer Vahîd Efendi yerine Çavuş-başı olup, sefere me‘mûr ve</span></p>
<p><span class="font12" style="font-style:italic;">“^—</span><span class="font12">; </span><span class="font3" style="font-variant:small-caps;">^j&gt;U </span><span class="font12" style="font-style:italic;">^.j^</span><span class="font12"> Jî </span><span class="font3" style="font-variant:small-caps;">/UaL*</span><span class="font12"> jL^p dİ tjjl^l = İşte biz burada iki garibiz, bütün garibler birbirine benzerler” anlamına gelen Arapça beyittir.</span></p>
<p><a name="bookmark901"></a><span class="font14">seksen üç târîhinde<a name="footnote1891"></a><sup><a href="#bookmark4810">1891</a></sup><sup></sup> mansıb-ı mezkûrdan mehcûr ve Baş-muhâsebe ile hâtır-ı meksûru mecbûr olup, o esnâda Âsitâne'de olan hânesinde mevcûd benîn ü benât ve sâyir yirmi kadar havâşîsi âfet-i ma‘lûm ile ma‘dûm olduğundan, müte’essir ü mağmûm ve bu takrîb hummây-ı rediyye ile mahmûm ve ‘âkıbet kendü dahi vefât ve terk-i meşgale-i kâyinât eyledi.</span></p>
<h2><a name="bookmark4811"></a><span class="font14" style="font-weight:bold;"><a name="bookmark4812"></a>Vukü„-i meşveret ve reften-i Mektûbî-yi Sadâret-penâhî be-Âsitâne-i sa„âdet</span></h2>
<p><span class="font14">Ordu-yi hümâyûn halkı altı mâhdan berü sahrâda ikâmet ü ârâm ve encâm-ı hâl neye müncer olur güft ü gûsuyla mübtelây-ı endîşe vü evhâm olduklarından gayri, ib-tidây-ı sâlde küllî zehâyir cem‘ olunmuşiken, ber-vech-i seref askere bezl ile üç mâha varmadan zâyi‘ u telef olup, ordu hazînesinde dahi akça nâ-yâb ve sevâhilde bulunan ru’esâ ise akça ve zahîre mutâlebesiyle bâ‘is-i ıztırâb ve şimdiye dek ne hâl ise gâh ‘aynen ve gâh bedelen bu maslahat idâre olunur iken, akçaya nefâd ve zahîreye bi'l-külliyye kesâd ‘ârız olduğundan, kat‘-ı nazar vücûd-i cisr farzıyla tuğyân-ı nehr mâni‘-i nasb olduğundan bî-haber ü gâfil zâhir-bînân-ı askeri dahi karşuya mürûr kasd olunsa idi, keyd-i a‘dâdan eczây-ı<a name="footnote1892"></a><sup><a href="#bookmark4813">1892</a></sup><sup></sup> cisr muhâfaza olunur idi behâneleriyle birbirini ifsâda mâyil ve iki mâh ikâmet eylemeden izhâr-ı fütûr ve fevc fevc âgâz-ı firâr ve vardıkları mahallerde bu kavl-i vâhî ile bast-ı güftâr ve temhîd-i mukaddeme-i a‘zâr ve evâyil-i eylüle<a name="footnote1893"></a><sup><a href="#bookmark4814">1893</a></sup><sup> </sup>dek ocağlar neferâtından Ordu-yi hümâyûn'da kimse kalmayup, ricâl-i devlet dahi vehâmet-i hevâdan haste ve bu hâlâtı tefekkür ile medhûş u dem-beste olmalarıyla, bu keyfiyyet vukû‘u üzere ‘atebe-i Cihândârî'ye ‘arz olunup, Babadağı'nda meştâ ittihâzından isti‘fâ eylediklerini bir iki defa ‘akd olunan mecâlis-i meşveretde erbâb-ı ‘ukûl ü nühâ inhâ ve hasr-ı ‘aklî ile meştâ, ya Edirne yâhûd Âsitâne'de ta‘yîn olunmak lâzım geldiğini ifâde vü tebyîn ve sevâhili muhafaza içün ser‘askerler ve başbûğlara vürûdu muntazar olan </span><span class="font14" style="font-weight:bold;">[M2 176] </span><span class="font14">meştâ askeri taksîm olunarak etrâf temtîn ve serhadler tahkîm olunacağını ‘arîzaya terkim ve bâ-husûs Babadağı'na kaviyyü'l-iktidâr bir Ser‘asker nasb olunup, eyyâm-ı şitâda kangı tarafdan a‘dâ zuhûr ederse imdâd ile def‘-i şerr u fesâd etmek tasmîm olunduysa dahi, şimdiden zahîresi tekmîl ve meştâ askerinin ma‘iyyet-i Ser‘askerî'ye vaktiyle iltihâkları ta‘cîl olunmak keyfiyyâtını şifâhen dahi ifâdeye kâdir bir şahs-ı nâtıka-perdâz ve mütekellimin rikâb tarafına ‘azîmeti savâb-nümây-ı ekâbir ve Ordu-yi hümâyûn'dan ta‘yîn olunacak şahıs tasrîh olunmayup, tercîh-i ihtiyârı muhavvel-i re‘y-i hazret-i Cihândârî kılınmışidi. Ma‘rûzât-ı Sadâret-penâhî manzûr-i Pâdişâhî olup, def‘-i muzâyaka irâdesiyle yedi yüz elli kîse irsâl ve Ordu-yi hümâyûn'un hatt ü tirhâli ve sâyir hutûb-i eşgâli derdest tesviye vü temşiyet olup, kuv-vetden fi‘le îsâli emrinde dakika fevt olunmadığı beyânıyla, bu ahvâli ifâde içün Ordu-yi hümâyûn'un her hâline vâkıf olan Mektupçu Efendi'nin irsâline dahi emr-i hümâyûn <a name="bookmark4815"></a>sudûr eyledi. Sadrıa‘zam Mektupçusu el-Hâc ‘Abdurrezzâk Efendi yedi sene kadar hizmet-i mezkûrede müstahdem ve her hâle vukuf u ıttılâ‘ı </span><span class="font14" style="font-style:italic;">ke-nârin ‘alâ ‘alem<a name="footnote1894"></a><sup><a href="#bookmark4816">1894</a></sup></span><span class="font14"><sup></sup> zâhir u gayr-i mübhem olduğundan, bi'l-intihâb işbu Cumâdelâhıre’nin dokuzuncu günü<a name="footnote1895"></a><sup><a href="#bookmark4817">1895</a></sup><sup> </sup>Âsitâne-i sa‘âdete ‘azm ü şitâb eyledi. Efendi-yi mûmâ ileyhin ‘azîmetinden üç-beş gün sonra beyne'l-asâkir ihtilâl ü erâcîf tekevvün ve emzice-i nâsda şûr u gavgaya isti‘dâd tebeyyün edüp, bu ahvâl tekrar bir ‘arîza-i müstakille ile ‘arz-ı huzûr-i Şehriyâr-ı bî-hemâl ve meştâ husûsunda irâ‘e olunan tarîkaynın biri ta‘yîn olunmak bâbında Sadr-ı bedî‘u'l-fi‘âl dâmen-gîr-i istirhâm ü istidlâl oldu.</span></p>
<h2><a name="bookmark902"></a><span class="font14" style="font-weight:bold;"><a name="bookmark4818"></a>İbtidây-ı vukû„-i mükâtebât der-meyân-ı Devlet-i „aliyye ve Rusya ve irsâl-i meblağ be-Ser„asker-i sâbık-ı Kırım</span></h2>
<p><a name="bookmark4819"></a><span class="font14">Tâyife-i Rus, Deli Petro ve risâlesinde temhîd olunan mukaddimât-ı fâsideyi refte refte icrâ edüp, risâlenin ‘illet-i ga’iyyesi olan Kırım Ülkesi'ni tergıb ü terhîb sûretinde teshîr ve beyne'd-düvel cârî olduğu gibi iotîday-i emrde serbestlik ‘unvânıyla ehâlîyi tevkîr ve giderek zabt vesâyilini </span><span class="font14" style="font-weight:bold;">[M2 177] </span><span class="font14">tedbîr etmek garazlarını teysîre başladılar. Binâ’en ‘alâ zâlik miyânede olan ihtilâf, mübeddel-i i’tilâf olmak sûretinde împeratoriçe tarafından tahrîr olunan mektûb bu felâket-zede ile Ordu-yi hümâyûn'a gönderilüp, hılâl-i râhda Ser‘asker Paşa'nın dahi bir boğça tahrîrâtı gelmekle, cümlesi Babadağı'nda Serdâr-ı ekrem'e teslîm ve vukuf derecesinde ahvâl-i düşmen ifâde vü tefhîm olunmuşi-di. Takrîr-i ‘âcizânem manzûr-i Şâhâne olup, Âsitâne-i sa‘âdet'e celb ü ihzâr irâdesi ta‘yîn ve Mektupçu Efendi dahi o hılâlde pâ-der-rikâb bulunduğundan ma‘an Âsitâne'ye gelüp, takrîren ve tahrîren her hâl tafsîl ü icmâl ve Ser‘asker-i müşârun ileyhe yedi bin beş yüz guruş ‘atıyye-i hümâyûn zuhûr edüp, Sadrıa‘zam tarafından dahi iki kat mükemmel libâs izâfe olunarak, îsâli bâbında Mareşal'a hitâben Sadr-ı müşârun ileyh tarafından mektûb tahrîr ü irsâl olundu.</span></p>
<h2><a name="bookmark903"></a><span class="font14" style="font-weight:bold;"><a name="bookmark4820"></a>Tevcîhât-ı menâsıb-ı Dîvânî ve „azl-i Vâlî-yi Şâm</span></h2>
<p><span class="font14">Baş-muhâsebeci olan Yesrî Ahmed Efendi civâr-ı rahmet-i Hakk'a intikal ve mansıbı kabûl-i inhılâl edüp, cumâdelâhırenin yirmi beşinci günü<a name="footnote1896"></a><sup><a href="#bookmark4821">1896</a></sup><sup></sup> mansıb-ı mezkûr ile Atlı Mukabelecisi Rıf‘at Ahmed Bey mesrûr ve anın mansıbı ile Mevkufâtî ‘Abdulkerîm Efendi ve anın mansıbı ile Mâliyye Tezkirecisi Feyzî Süleyman Efendi nâyil-i etemm-i hubûr olup, Mâliyye Tezkireciliği dahi Defterdâr Kîsedârı Dervîş Mehmed Efendi'ye izâfe ile gusn-i ikbâli ratîb ve câme-i ‘izz ü rıf‘ati cedîd ü kaşîb kılındı. Bir müddetden berü Şâm Vâlîsi olan Vezîr ‘Osmân Paşa rızây-ı devlete muvâfık hizmet ile şöhret-nümâ olduğundan, hakkında iltifât-ı Şâhâne mebzûl ve Emâret-i Hâc imtidâdıyla nâyil-i e‘azz-i me’mûl olduğundan başka, iki oğlu dahi Mîr-i mîrânlık rütbesin ihrâz ve bey<a name="bookmark4822"></a>ne'l-akrân kesb-i dest-mâye-i ta‘yîn ü imtiyâz etmişler idi. Tetâvül-i dühûr ile cem‘-i mâl-i mevfûr edüp, mukavvimler ile müşterek ve kesret-i nemâ ile sîmurga sinek ve feleke kelek demeye başlayup, Mısr-ı mahrûse'de Şeyhu'l-beled ve bağy ü şikaka nasb-ı rasad eden ‘Ali Bey ile ber-muktezây-ı hıkd ü hased<a name="footnote1897"></a><sup><a href="#bookmark4823">1897</a></sup><sup></sup> mu‘âraza vü münâkaşaları hâric ez-derece-i resm ü hadd olup, tarafeyn birbirini sû-i hareketle tahrîr ve nesâyih-i devlet zegayin-i derûnlarını ‘adem-i tagyîr ve ‘Ali Bey zî-kuvvet ü mâl bulunmak hasebiyle, birkaç def‘a </span><span class="font14" style="font-weight:bold;">[M2 178] </span><span class="font14">Mısr-ı Kahire'den asker ihrâc ve Gazze ve Remle semtlerini tâht ü târâc ve müşârun ileyhin askeriyle dahi mukavemet ve îrâ‘-i zend-i müşâceret eylediklerinden gayri, ‘Ali Bey ‘Akka etrâfında müstekin olan Tâhir<a name="footnote1898"></a><sup><a href="#bookmark4824">1898</a></sup><sup></sup> ‘Ömer'i dahi ifsâd ve Devlet-i ‘aliyye'nin umûr-i sefer ile iştigalini fursat ‘addiyle, birbiriyle rabt-ı peyvend-i ittihâd etmeleriyle, miyânelerinde şikak-ı küllî be-dîdâr ve müşârun ileyh bi'n-nefs cem‘iyyet-gâhlarına varup, muhârebeye ibtidâr ile münhezimen gerüye çekildiği ahbârı vâsıl-ı derece-i iştihâr olup, her cânibe sevk-i asker ile sarf-ı hazâyin derkâr iken, him-met-i Şâhâne'ye kat‘â fütûr ‘ârız olmayup, o tarafa dahi mükemmel asker ta‘yîn ve sâbıka Gürcistan Ser‘askeri Vezîr Nu‘mân Paşa'nın kamet-i liyâkati Şâm Ser‘askerliği hıl‘at-i pür-behcetiyle tezyîn ve Rakka Eyâleti dahi zamîme-i ‘inâyet-i Şehriyâr-ı Cem-temkîn olmuşidi. Müşârun ileyh Rakka'ya varup, umûr-i Ser‘askerî'yi ru‘yet eder iken, ‘Ali Bey ümerâdan birini Şâm'a irsâl ve ‘Osmân Paşa gafil iken şehre duhûl ve mute-saddî-yi ceng ü cidâl olup, müşârun ileyh mukavemetden ‘âciz ve ser-gerdân ve nâ-çâr şehri bırakup, gürîzân oldukda, Şâm Ağası kal‘adan top ve tüfeng yağdırup, müdâfa‘a ve mukara‘ada izhâr-ı sebât ve merdânegî eylediği esnâda, Mısır askeri beyninde ‘Ali Bey'in fevti haberi şâyi‘ ve bu sebeble miyânelerinde ihtilâl vâki‘ olup, ehl-i Şâm dûçâr-ı hasâret ü âlâm olmayarak Mısrîler bî-sabr u ârâm cânib-i Kahire'ye ‘atf-ı zimâm eylediler. Mısır Şeyhu'l-beled'i ‘Ali Bey'in tefar‘un ve şekaveti ‘Osmân Paşa'nın kusûr-i tedbîr ve sû-i hulkundan neş‘et eylediği, zebân-güzâr-ı erbâb-ı i‘tibâr olduğuna binâ‘en, Şâm'dan ‘azl ve Karaman Eyâleti'ne vasl olunup, Emâret-i Hacc, ‘Azm-zâde Vezîr Mehmed Paşa'ya ve oğullarının mutasarrıf oldukları Cerde Baş-bûğluğu ve Sayda mansıbı dahi üzerlerinden alınup, birine Niğde ve diğerine Akşehir sancağları tevcîh ü ihsân ve Cerde Başbûğluğu Musul inzımâmıyla bâ-rütbe-i Vezâret ‘Abdulfettâh Paşa'ya ve Sayda Eyâleti Sunbât-zâde Mehmed Paşa'ya tefvîz ile i‘lâm-ı hâli şâmil taraflarına ıs-dâr-ı fermân-ı celîlü'l-‘unvân kılındı.</span></p>
<h2><a name="bookmark904"></a><span class="font14" style="font-weight:bold;"><a name="bookmark4825"></a>Âmeden-i üserâ ve tophâ ez-cânib-i Ser„asker-i Yergöğü</span></h2>
<p><span class="font14">Peleng-i pîşe-zâr-ı ceng ü kârzâr olan Vezîr ‘İzzet Ahmed Paşa'nın Yergöğü muhârebesinde igtinâm eylediği yedi kıt‘a musanna‘ top </span><span class="font14" style="font-weight:bold;">[M2 179] </span><span class="font14">ve yüz altmış harbeli tüfeng ve üç kıt‘a mükemmel cebehâne ‘arabası ve beş tranpete ve hayyen ahz eylediği bir nefer mayor ve iki nefer yüzbaşı ve on bir nefer sultâtı<sup>1</sup> mahdûm-i mükerremleri Kapucu-başı ‘Abdullah Bey ile Ordu-yi hümâyûn'a îsâl ve mîr-i mûmâ ileyh taraf-ı Âsafî'den mazhar-ı birr ü nevâl olup, hıl‘at-i fâhire ile teşrîf ve ma‘iyyetinde olanlar dahi hıl‘at ü çelenk ile taltîf olundu. Müşârun ileyhin mahdûmlarına kemâl-i ikrâm mat-lûb-i Sadr-ı vâlâ-makâm olduğuna binâ’en, yaldızlı bir kıt‘a çelenk dest-i Âsafâne'leriy-le ser-i iftihârına âvihte ve bir donanmış at ve iki bin beş yüz guruş ihsânıyla sâyir umûrunu tanzîm ü perdâhte etdikden sonra getirdüğü edevât-ı ceng ve üserâyı ma‘an Âsitâne'ye irsâl ve iktizâ eden tahrîrâtı dahi yedine i‘tâ ile sunûf-i birr ü ihsânı hakkında ikmâl eyledi.</span></p>
<p><a name="bookmark4826"></a><span class="font14">Mîr-i mûmâ ileyh toplar sebebi ile ihtiyâr-ı meşy-i hafîf ve Bazarcığ'a geldiği gün Babadağı vak‘ası zuhûruyla Sadrıa‘zam Bazarcığ'ı teşrîf edüp, bu vâkı‘a-i fâci‘a mîr-i mûmâ ileyhi mütegayyiru'l-hâl ve ikdâm ü ihcâm husûsunu su‘âl eyledikde, Ordu-yi hümâyûn ile top olmayup, lâzım olur ihtimâliyle topların tevkifi irâde ve yedinde olan tahrîrât istirdâd olunarak pederi tarafına i‘âde olundu.</span></p>
<h2><a name="bookmark905"></a><span class="font14" style="font-weight:bold;"><a name="bookmark4827"></a>Kıssa-i „acîbe</span></h2>
<p><span class="font14">Mektûbî ‘Abdurrezzâk Efendi Âsitâne-i sa‘âdet'e vâsıl oldukda, birkaç defa huzûr-i hümâyûna getürdülüp, her hâl mûmâ ileyhden su‘âl olunur idi. Bir gün yine huzûrda meştâ müzâkeresi sebkat edüp, mûmâ ileyh: “Medçnın bir ân akdem berü taraflarda ta‘yîni lâzımdır. Babadağı'nda asker ve zahîre yokdur. Düşmen her hâle âşinâ olmağla, bir tarafdan zuhûr ederse rüsvâylık mukarrerdir” dedikde, Babadağı'ndan Sad-rıa‘zam tahrîk olunduğu gibi sevâhil halkı mütezelzil olup, celây-ı vatan ve vikâye-i beden fikriyle Balkân'ı berü tarafa aşmak niyyetinde oldukları meczûm olduğundan, taraf-ı Şâhâne'den yine o taraflarda meştâ ittihâzı mustasveb görülüp: —Bu takdirde ordu müteneffislerinden berü tarafa meyl eder olursa te’dîb olunur” buyurduklarında: “Ricâl ve sâyir ru‘esânın ıztırâbları kemâlde ise dahi bilâ-emr hareket, tavr-ı ‘ubûdiyyetden hâric olduğunu bilürler; ancak kendi irâdeleriyle gelmeyüp, kasrî ve cebrî gelürler ise hâl neye müncer olur?” dedikde, meclisde bulunanlar mebhût ve taraf-ı Şâhâne'den </span><span class="font14" style="font-weight:bold;">[M2 180] </span><span class="font14">mu‘âmele-i sükût zuhûruyla fesh-i meclise işâret olunup, cümlesi nehzat ve yerlerine ‘azîmet ederler iken, yolda ‘Osmân Efendi: —Ne bu perde-bîrûn vaz‘-ı hareket!” deyerek, ‘Abdurrezzâk Efendi'ye hitâb ve cürm-i lisânını işrâb edüp, Efendi-yi mûmâ ileyh'e, </span><span class="font14" style="font-weight:bold;">nazm:</span></p>
<p><span class="font14">Ve eyyü cevâdin lem tu‘sirhü<sup>2</sup> kebvetün</span></p>
<p><span class="font14">Ve eyyü hüsâmin lem tusibhü fülûlün<sup>1</sup></span></p>
<p><a name="bookmark4828"></a><span class="font14">mefhûmu üzere fi'l-hakTka sebkat-i lisân ile nefsini levm edüp, mânend-i sîm-âb esîr-i inkılâb ve bir mahalle me’mûr kılınacağında def-i iştibâh ü irtiyâb etmişidi. O gün ahşama karîb âdem gelüp, mûmâ ileyhi huzûr-i Tâcdârî'ye götürdüklerinde, Efendi: “İşte sabahdan<a name="footnote1899"></a><sup><a href="#bookmark4829">1899</a></sup><sup></sup> dediğin gibi harîfler bozulup, bu tarafa geleyorlar buna tedbîr nedir?” buyurduklarında: —Şimdilik Bazarcık'da ikâmet ile tesliyeti müş‘ir bir hatt-ı kat‘iyyü'l-medlûl ısdâr buyurulur ise, mehâbet-i Şehinşâhî'den bir hatve berüye hareket etmeyecekleri muhakkakdır” deyüp, fi'l-hâl hatt-ı şerîf irsâl ve askerî nâmında olan eclâf münteşir-i etrâf olup, ricâl-i devlet ve ocağ ağaları emr-i hümâyûna imtisâl ve Bazarcık'da ârâm ile muntazır-ı ‘âkıbet-i hâl oldukları kıssa-i garîbesi, yine o gün merhûmun lisânından gûş-zed-i FakTr-i ke‘îbü'l-bâl oldu.</span></p>
<h2><a name="bookmark906"></a><span class="font14" style="font-weight:bold;"><a name="bookmark4830"></a>Hücûm-i Moskov ve perîşânî-yi ordu ve „avdet-i Sadrıa„zam be-Bazarcık</span></h2>
<p><span class="font14">Ordu-yi hümâyûn'un ahvâli vesâtet-i cevâsîs ile ân-be-ân Moskovlu'nun ma‘lûmu olup, bâlâda beyân olunduğu vech üzere şûr u ihtılâl ve kıllet-i zehâyir ve refte refte ‘avd ü insırâf-ı asâkir hâletleriyle Ordu-yi hümâyûn bi'l-külliyye hâlî ve bulunanlar dahi ednâ bir behâne ile âmâde-i firâr oldukları meczûm-i esâfil ü e‘âlî olup, sevâhilde bulunan tavâyif-i askerî dahi beşer onar vilâyetlerine rucû‘ ile irtikâb-ı ‘âr u şeyn ve zâbitleri temâm-ı ta‘yîn ve yâhûd bedel almak fevâyidini fikr ile tecâhül ve iğmâz-ı ‘ayn ve zâbitler dahi düşmenin bir tarafdan zuhûruna terakkub ve firâra te‘ehhüb<a name="footnote1900"></a><sup><a href="#bookmark4831">1900</a></sup><sup></sup> eyledikleri efkârı, Sadrıa‘zam'ı dil-hırâş ve üftâde-i çâh-ı ‘amîku'l-gavr-ı vehm ü telâş eylediği hâlde, şehr-i recebin yirminci hamîs gicesi<a name="footnote1901"></a><sup><a href="#bookmark4832">1901</a></sup><sup></sup> İsmâ‘îl ve İbrâ’îl kasabalarında bulunan düşmen bir yere gelüp, Tuna'yı mürûr ve Maçin ve Tulça'da bulunan asker-i endek-şümâr-ı İslâm'ı firâra mecbûr etdikden sonra ilerüye sevk-i tabûr eyledikleri sevâhile me’mûr olanlar tarafından inhâ vü ihbâr </span><span class="font14" style="font-weight:bold;">[M2 181] </span><span class="font14">ve müdâfa‘a eder kimse olmadığından, ordu halkı şinâver-i bahr-i efkâr olup, ne hâl ise orduya akreb olan Tulça'ya bir mikdâr asker tertîbini tasvîb eylediler. Düşmen ise berü geçdiği gibi Tulça'ya istihkâm verüp, râkib oldukları kayıkları birbirine rabt ile tehiyi‘e-i esbâb-ı ikdâm u ihcâm etdik-den sonra, ferdâsı ber-vech-i tahmîn ma‘iyyetinde olan bin kadar süvârî ve beş bin kadar piyâdesini altı tabura tefrîk ile Ordu-yi hümâyûn üzerine hücûm üzere olduğu tahkTk olunup, Tulça muhâfazasında olan Ca‘fer Paşa ve ‘Abdurrahîm Paşa ve ocağlar zâbıtânı beşer onar âdemleriyle çerha sûretinde ceng ve firâr ederek Babadağı'na üç sâ‘at mesâfe olan Köprü- başına gelüp, berü tarafa ‘inân-rîz-i kufûl ve düşmen dahi def‘aten hücûm göstermeyüp, köprünün öte başında meteris hafrıyla meşgul oldu. Sevâhilde bulunanların hecme-i a‘dâya tâkat getürmeyüp, mutarassıd-ı firâr oldukları her ne kadar havâtır-ı erbâb-ı elbâbda istikrâr bulmuş ise dahi, mukaddemâ düşmen birkaç def‘a berü taraflara</span></p>
<p><span class="font12">“Jjj 4-^3 </span><span class="font3" style="font-variant:small-caps;">a^„j </span><span class="font12" style="font-style:italic;">^\j * ZjŞ ej^ &nbsp;&nbsp;i\j^ ^\j</span><span class="font12"> = Nice cömertler vardır ki, tökezleyip yüzüstü kapaklan</span></p>
<p><span class="font12">mamış olsun, nice kılıçlar vardır ki körelmemiş olsun” anlamına gelen bu cümle Arapça bir beyittir. </span><span class="font14">geçüp, târâc ü yağma ile iktifâ ve yâhûd hâliyetü'l-hâliye olan Tulça Kal‘ası'nı zabt edüp, kal‘aya istihkâm ve askerine nizâm ve birkaç gün ârâmdan sonra Ordu-yi hümâyûn'u kasd edüp, ihtılâs-ı eyyâm ile bu tarafdan esbâb-ı müdâfa‘a tedârük olunmak sûretleri kulûb-i<a name="footnote1902"></a><sup><a href="#bookmark4833">1902</a></sup><sup></sup> ekâbirde rû-nümâ olmuşiken, düşmenin bilâ-tevakkuf berü taraflara tecâvüzü bâ‘is-i tahdîş-i ezhân<a name="footnote1903"></a><sup><a href="#bookmark4834">1903</a></sup><sup></sup> olup, ne hâl ise Seksoncu-başı ile bir mikdâr asker mukâbele-i düşmene tesyîr ve bundan sonra ne makule tedbîr lâzım geldiği ‘akd olunan meclis-i meşveretde tezkîr olunur iken, Muhzır Ağa meclise duhûl ve düşmenin Köprü-başına geldiğini sırran sâmi‘a-i Sadrıa‘zamî'ye mevsûl eyledikde, o esnâda ordu halkının ba‘zısı ticâretde ve ru’esâ meşveretde ve bâkîleri çadırlarda düşmenin hücûmunu müzâkere ile kasd-ı firâr ve gaybetde olup, cenge müsta‘id şahs-ı vâhid bulunmadığından herkes hayretde kalup, bir tedbîr-i nâfi‘a muvaffak olamadıklarından gayri, Sad-rıa‘zam'ın bu haber-i hevl-engîzden levni mütegayyer ve ne edeceğinde mütehayyer olup, ihtinâk-ı rîh-i merâk a‘zâsını mu‘attal ve havâss-ı zâhire vü bâtınasını muhtel edüp, meşveretde bulunanların ba‘zısı mâni‘-i mürûr-i a‘dâ olan </span><span class="font14" style="font-weight:bold;">[M2 182] </span><span class="font14">köprüyü muhâfazaya mevkib-i hümâyûnda bulunan askere Çavuş-başı Ağa Başbûğ nasb ü ta‘yîn ve orduyu hıfz içün Babadağı'ndan dahi bir mikdar âdem celb olunmasını tahmîn edüp, dellâllar nidâ ve: —</span><span class="font14" style="font-style:italic;">En-nefîru, en-nefîru</span><span class="font14">”</span><span class="font10">3 </span><span class="font14">sadâları küngüre-i ‘ayyûka resâ ve Çavuş-başı Ağa yetmiş seksen kadar âdem ile ‘âzim-i semt-i a‘dâ olup, düşmenin vürûd edeceği mahal ise tilâl ü cibâlden hâlî arz-ı müsteviye olduğundan, seyr ü hareketi ve taburunun hey‘eti ordu halkının meşhûdu olup, emvâl-i nefsiyyelerini ifrâz ve hıyâm ve eskâllerin terk ile firâre âgâz eylediler. Ber-vech-i tekrar ifâde vü iş‘âr olunduğu fesâdât sebebi ile asker müteferrik bulunup, ricâl ü ekâbirin dahi ekserî esîr-i firâş ve fikr-i ‘âkıbet emri ile dil-hırâş bulunup, ordu halkı a‘dânın ez‘âfı derecesinde iken, ne mukâbeleye lâzım gelen tedbîr icrâ ve ne firâr eden nâsı i‘âdeye kudret hüveydâ oldu. Bu hâlet a‘dânın ma‘lûmu oldukda, mukâbeleye gelen Çavuş-başı Ağa'yı ve yüz kadar neferi olan Binbaşı Battâl Bey'i önüne katarak top menziline geldikde, Sadrıa‘zam dahi bu girdâb-ı belâdan tahlîs-i cân sevdâsına düşüp, Livây-ı sa‘âdet-iltivâ'yı alup, beş on nefer ricâl-i devlet ile yola revân ve hıyâm ve top u mühimmâtı yerlerinde terk ile Bâzârcık semtine şitâbân oldular. Babadağı ehâlîsinin Ordu-yi hümâyûn'a vüsûk u i‘timâdları olup<a name="footnote1904"></a><sup><a href="#bookmark4835">1904</a></sup><sup></sup>, hiç olmadıysa bir iki gün mukâvemet ederler mülâhazasını derpîş ve bu mülâbese ile âzâde-i kayd-ı teşvîş olduklarından, yevm-i mezkûrda ahmâl ü eskâllerin nakle vakit bulama-yup, tahlîs-i evlâd ü ‘ıyâl ile iştigâl ve re‘âyâ yerlerinde sâbit olup, a‘dâyı istikbâl eylediler. Kasaba-i mezbûre boğazında vuku‘ izdihâm ile asker birbirini basarak semt-i selâmeti cûyân ve düşmen kendülerinin öşri kadarı olup, firâra zarûret mess etmemiş iken, sebeb-i saht-i hazret-i Rabb olacak hezîmeti bilâ-zarûretin irtikâb etdiklerini <a name="bookmark4836"></a>ma‘raz-i tevbîhde birbirine gûyân olarak gürîzân olurlar idi. Düşmen muktezây-ı fenn-i harb üzere ri‘âyet-i hazm edüp, ma‘âzallâh askeri ta‘kıb etse idi katî kimseyi esîr ve Devlet-i ‘aliyye'ye küllî nakısa îrâs eyleyeceği zâhir ve gayr-i setîr idi. Ancak cenâb-ı Hak bu ümmet-i merhûmeyi nazar-ı </span><span class="font14" style="font-weight:bold;">[M2 183] </span><span class="font14">kelâ‘et</span><span class="font14" style="font-weight:bold;">-</span><span class="font14">i Samedâniyye'siyle melhûz ve ilâ yevmi'l-kıyâm gezend-i müşrikînden mahfûz eylediği zâhirdir. Boğazdan yarım sâ‘at ilerü kat‘-ı mesâfe ve oldukça def‘-i mehâfe eylediklerinde, Serdâr-ı ekrem mevcûd olanlar ile meşveret ve ne tarafa ‘azîmet evlâ olduğunu istifsâra mübâderet edüp, bundan sonra Hacı-oğlu Kasabası'na teveccühü istisvâb ve ittifâk-ı ârâ ile ol-savba ‘azm ü şitâb eylediler. Livây-ı şerîfin ‘arabası ester yolundan gidüp, ma‘an mevcûd olan ‘araba ashâbı dahi merîz bulunmalarıyla, kimden ‘araba taleb olunduysa hâl-i marazını ‘arz ile nâ-çâr bir boğçaya melfûfen yağmurluk kîsesine vaz‘ ve Livây-ı şerîf atlarının birine bend olunarak sancakdârlara teslîm ve ‘Osmân Fakıh nâm mahalle vürûdlarında ‘araba yetüşüp, o bergüzâr-ı Nebiyy-i muhtârı ‘arabasına tevdî‘ ile icrây-ı resm-i ta‘zîm ve ‘Ali Bey Karyesi'ne vusûl buldukda, Sadrıa‘zam vuku‘ bulan hâdiseyi rikâb-ı hümâyûna ‘arz u takdîm eyledi.</span></p>
<h2><a name="bookmark907"></a><span class="font14" style="font-weight:bold;"><a name="bookmark4837"></a>Zikr-i perîşânî-yi Ser„asker-i Vidin</span></h2>
<p><span class="font14">Bâlâda tahrîr olunduğu vech üzere, Vidin Ser‘askeri Sadr-ı esbâk Muhsin-zâde Mehmed Paşa Kulle semtine vürûd ve Niğbolu muhâfazasında olup, Moskovlu ile birkaç defa vuku‘ bulan muhârebelerde yararlığı meşhûd olan Kayim-makam el-Hâc Ah-med Paşa dahi ordu-yi müşârun ileyhe inzımâm ile Yergöğü Sahrâsı'na darb-ı hıyâm etmişler idi. Teke Mutasarrıfı ve Silistire Muhâfızı olan Hasan Paşa'ya dahi hükm-i <a name="bookmark4838"></a>rına ve piyâdegân Yergöğü tarafına firâr ve müşârun ileyhin ordugâhında ferd-i âferîde kalmayup, nâ-çâr bir zevraka süvâr ve Ruscuğ'a güzâr eyledi.</span></p>
<h2><a name="bookmark4839"></a><span class="font14" style="font-weight:bold;"><a name="bookmark4840"></a>Ba„zı vekâyi„</span></h2>
<p><span class="font14">Baş-muhâsebeci olan Ahmed Rıfat Efendi merîz ve mansıbı bi'l-vekâle âhara tef-vîz olunmak üzere meştâ me’mûl olunan Edirne'ye ‘azîmet içün rûy-i efgen-i hazîz-i recâ ve mes’ûlüne müsâ‘ade rû-nümâ olmuşidi. ‘Azîmetinden bir iki gün sonra mansıbı, Anadolu Muhâsebecisi Ibrâhîm Nazîf Efendi'ye tevcîh olunup, Anadolu ile Mustafa Efendi, Beylikcilik'den ihrâc ve ber-vech-i ilhâk hizmet-i mezkûre ile Kethudâ Bey Kâtibi Seyyid Mehmed Hayri Efendi mahfûf-i sunûf-i ibtihâc kılındı.</span></p>
<p><span class="font14">Defter Emîni Velî Efendi ‘an-asl bîmâr ve Babadağı vak‘asında ‘illeti müştedd olarak Bazarcık'da terk-i hayât-ı müste‘âr edüp, Nişâncılığ'ın vâridâtı kalîl ve mutasarrıfı olan ‘Abdullah Efendi bâr-girân-ı mesârif ile sergerdân ü sefîl olup, defter emîni nas-bına dek hâsılatını kabz etmek üzere cihet-i ma‘îşetine vüs‘at verildi.</span></p>
<p><a name="bookmark4841"></a><span class="font14">Merhûm ebnây-ı A‘câm'dan olup, bin yüz yirmi târihlerinde<a name="footnote1905"></a><sup><a href="#bookmark4842">1905</a></sup><sup></sup> Dâmâd Hasan Paşa halîleleri Hadîce Sultân ile Iznikmid'de ikâmet eder iken, vâlideleriyle Harem hizmetine ta‘yîn ve Âsitâneye geldiklerinde, Sultân Ahmed Hân ‘aleyhi'r-rahmetü ve'l-gufrân hazretleri Harem-i Serây-ı Sultânî'de merkumu müşâhede ile Harem-i hümâyûn'a alup, ba‘dehû taşra ihrâc ve giderek Hazîne Kethudâlığı'yla bâzâr-ı<a name="footnote1906"></a><sup><a href="#bookmark4843">1906</a></sup><sup></sup> i‘tibârı karîn-i revâc kı-lınmışidi. </span><span class="font14" style="font-weight:bold;">[M2 185] </span><span class="font14">Sultân Mustafa Hân </span><span class="font14" style="font-style:italic;">subbet ‘aleyh</span><span class="font14" style="font-weight:bold;font-style:italic;">i </span><span class="font14" style="font-style:italic;">şe ’âbîbü'-- ‘fi ve'l-gufrân<a name="footnote1907"></a><sup><a href="#bookmark4844">1907</a></sup></span><span class="font14"><sup></sup> hazretlerinin devr-i bî-cevrlerinde Baş-muhâsebecilik ile çerâğ ve ber-minvâl-i muharrer Defter Emîni iken ‘âlem-i fânîden<a name="footnote1908"></a><sup><a href="#bookmark4845">1908</a></sup><sup></sup> dest-şûy-i ferâğ oldu.</span></p>
<h2><a name="bookmark909"></a><span class="font14" style="font-weight:bold;"><a name="bookmark4846"></a>Ser„asker-şüden-i Vezîr „Abdî Paşa be-cânib-i Karasu ve me’mûriyyet-i Dağıstânî „Ali Paşa be-Köstence</span></h2>
<p><span class="font14">Ordu-yi hümâyûn'un Edirne'de kışlaması me’mûl ve şimdiden etrâf ü eknâfın muhâfazası emr-i ma‘kul olduğundan Deli-orman ve sâyir mahallerden celb-i asâkir ve geldikçe ru’esâları hıl‘at ü nevâziş ile mutayyebü'l-hâtır kılınup, Karasu'da mütemekkin Vezîr ‘Abdî Paşa ma‘iyyetine ceste ceste tesyîr ve Edirne'de kışlamak hisâbı üzere ‘Abdî Paşa Bazarcık'da ve Dağıstânî ‘Ali Paşa Karasu'da ikâmet etmek emri re’y ü tedbîr olunup, kasd-ı mezkûr ızmâr ve Bazarcık ehâlîsi tevhîş olunmamak kasdıyla ka-saba-i mezkûrede ittihâz-ı meştâ revişleri izhâr olunur idi. Zîrde tafsîli îrâd olunacak vech üzere Bazarcık'da kışlamak talebiyle ehâlîden zuhûr eden harekât-ı nâ-bercâ zâhir-<a name="bookmark4847"></a>de Edirne ‘azîmetini ilga edüp, müşârun ileyhimâ dahi o esnâda mevkib-i hümâyûna gelmiş bulunmalarıyla, me‘muriyyet-i hakıkiyyeleri ihfâ’-i beyân ve şimdilik zâhirde ‘Abdî Paşa Karasu'ya ve Dağıstânî ‘Ali Paşa Köstence'ye me‘mûr kılındıkları i‘lân olunup, şa‘bânın dokuzuncu günü<a name="footnote1909"></a><sup><a href="#bookmark4848">1909</a></sup><sup></sup> müşârun ileyhimâ iktisây-ı hıl‘at ve her biri savb-ı me‘mûruna ‘azîmet eyledi.</span></p>
<h2><a name="bookmark910"></a><span class="font14" style="font-weight:bold;"><a name="bookmark4849"></a>Vak„a-i Bazarcık</span></h2>
<p><a name="bookmark4850"></a><span class="font14">Serdâr-ı ekrem vech-i muharrer üzere Hacı-oğlu Pazarcığı'na gelüp, oldukça etrâfın istihkâmına tekayyüd ve Bazarcık'da kışlamak husûsunu zâhirde te‘ahhüd etmi-şidi. Sevâhil-i Tuna'nın berü tarafında sâkin olan ehl-i İslâm her tarafdan a‘dây-ı li’âm zuhûruyla muhâfazaya ta‘yîn olunanların perâkende ve müteferrik olduklarını müşâhede ile evlâd ü ‘ıyâllerin Bazarcık etrâfına getürüp, ‘arabalar üzerinde ârâm etdikleri ehâlî-yi kasabayı tevhîş ü îlâm eylediğinden gayri, ordu halkı Edirne tarafına mütemâyil ve husûl-i sûret-i ‘azm ile şimdiden ma‘rûf u mechûl kati çok kimse o semte râhil olup, hattâ ordu hazînesi dahi cimâl ü bigale tahmîl ve Edirne'ye tesbîl olunmuşidi. Bazarcık ehâlîsi bu keyfiyyetden habîr olup, vilâyetlerini ordu halkına bekletmek zımnında ricâl ve ocâğ ağaları nezd-i Sadâret-penâhî'de meşveret içün </span><span class="font14" style="font-weight:bold;">[M2 186] </span><span class="font14">ictimâ‘ etdikleri gün cemm-i gafîr ile mahall-i şûrâya müsellah duhûl ve havlîde dahi eli tüfengli haydûd-hey‘et vâfir küştenî-yi bed-sîret tefevvüh-i kelâm-ı gayr-i ma‘kûl edüp, ya‘ni bir ağızdan hitâb ve: —Kırım ülkesini verdikden sonra memleketimizi dahi vereceksiz” da‘vây-ı bâtılı ile meclisde olanları pür pîç ü tâb eylediler. Şöyle ki, der ü dervâze şâkiyyü's-silâh erbâb-ı kifâh ile mâl-â-mâl ve erkân-ı devlet mahsûr u bî-mecâl ve memnû‘-i ku‘ûd u irtihâl oldukları hâlde, kasaba-i mezkûrede meştâ-nişîn olacağını Sadrıa‘zam mü‘ekked bi'l-yemîn ederek, zikr olunan haşerâtı güç ile iskât ve bir gün evvel kat‘-ı râh eden hazîne müvekkillerini i‘âde ile kesb-i hayât ve def‘-i âfât edüp, bu te‘ahhüd ile gavga vü nizâ‘ bertaraf ü zâyil ve kulûb-i ekâbirde fi'l-cümle tuma‘nînet hâsıl oldu. Yevm-i mezkûrda Bazarcık serdengeçdilerinin cesâret etdikleri vaz‘ u hareket-i nâ-bercâ ve lisâna aldıkları kelimât-ı nâ-revâ tahrîre sezâ görülmeyüp, bu tavr-ı garîb o makule her-ze-gerd-i vâdî‘-i gevâyet olanlara vaktiyle sebeb-i te‘dîb<a name="footnote1910"></a><sup><a href="#bookmark4851">1910</a></sup><sup></sup> olup, ekserîsi kalîb-i Sü-leymânî ile mele‘ân ve niçesi celây-ı vatan ve mu‘âhaze-i şedîde ile bî-ser ü sâmân oldu.</span></p>
<h2><a name="bookmark911"></a><span class="font14" style="font-weight:bold;"><a name="bookmark4852"></a>Sadâret-i Muhsin-zâde Mehmed Paşa</span></h2>
<p><span class="font14">Sadrıa‘zam Silahdâr Mehmed Paşa mesned-i Sadâret'e pâ-nihâde-i i‘tilâ olduğu günden ‘azline dek bi-hikmetillâhi Te‘âlâ Tulça ve İsakçı taraflarına a‘dâ birkaç def‘a geçüp, eczây-ı cisr ve zahîre enbarlarını ifnâ ve Âsitâne-i sa‘âdet'den tertîb olunan altmış kadar sefîneye meşhûn sunûf-i askerîyi i‘mâle muvaffak olamayup, sefînelerin <a name="bookmark4853"></a>ba‘zısını düşmen ihrâk ve ba‘zısını Îsmâ‘îl Kasabası'na götürmek takrîbi ile Devlet-i ‘aliyye'ye küllî rahne etdikleri rüveydâ olup, Yergöğü tarafından zuhûr eden nusrat ile fi'l-cümle teşeffî-yi gayz hâsıl olmuşiken, küffârın Tulça ve Maçin taraflarından zuhûru ve o havâlîyi gâretden sonra sâbıklarda manzûr olduğu gibi fi'l-hâl karşu tarafa mürûr edeceğini tevehhüm edüp, vaktiyle Ordu-yi hümâyûn muhâfazasından ve meteris ve sâyir esbâb-ı menâ‘at tedârükünden gaflet ü ihmâl ve her hâlde ser‘askerlere ehem olan ri‘âyet-i hazm ü ihtiyât meşgalesinden i‘tizâl<a name="footnote1911"></a><sup><a href="#bookmark4854">1911</a></sup><sup></sup> edüp</span><span class="font14" style="font-style:italic;">,</span><span class="font14"> lezâyiz-i<a name="footnote1912"></a><sup><a href="#bookmark4855">1912</a></sup><sup></sup> et‘imeye harîs u menhûm ve nefâyis-i melâbis ü kisâya cüll-i himmeti masrûf olduğu ma‘lûm olduğundan gayri, nüfûzu zâyil ü müntefî ve şû‘le-i cevvâle-i sevreti<a name="footnote1913"></a><sup><a href="#bookmark4856">1913</a></sup><sup></sup> muntafî ve bundan böyle dîn ü devlete müfîd </span><span class="font14" style="font-weight:bold;">[M2 187] </span><span class="font14">tarafından bir tavr-ı nâfi‘ bürûzu mülâhazadan ba‘îd olduğuna binâ‘en, ‘azli cây-gîr-i zamîr-i Pâdişâh Felâtûn-tedbîr oldu. Müşârun ileyh Sipehsâlârlık hatb-ı cesîmi böyle dursun hod-be-hod maslahat-ı ‘âmmeyi idârede ‘âciz iken, şöhret-i şâyi‘ası Sadâret'e takribini müstelzim olup, ma‘âzallâh bekası iki seneden sonra zuhûr edecek hâdiselerin hemân bu sâl içinde meşhûd olmasını mûcib olup, bu sûretde ‘azli, usûl-i hikmete mutâbık ve kanûn-i devlete muvâfık idi.</span></p>
<h2><a name="bookmark912"></a><span class="font14" style="font-weight:bold;"><a name="bookmark4857"></a>Fâyide</span></h2>
<p><span class="font14">Def‘-i hücûm-i a‘dâ ma‘razında Sipehsâlârlığ'a intihâb ü intika olunan şahs-ı mü-cerrebü'l-etvâr bu hatb-ı cesîmin racülü ve fenn-i muhârebede mümârese ve medhali olduğu medâr-ı hall ü ‘akd olanlara zâhir ü celî oldukda, bir iki def‘a perîşân olması ile ‘azli gayr-i lâyık ve tecribe sebkat etmemiş bir şahs-ı mechûlü'l-hâle emr-i emerri, taklîd-i usûl cenge nâ-muvâfık olduğu, fünûn-i riyâzıyyeden ma‘dûd san‘at-ı harbiyye kitâblarında musarrahdır. Ezmân-ı sâlifede Fransızlar Got ve sâyir milel-i Efrenc ile muhârebe edüp, yedi def‘a ser‘askerleri münhezim ve hadden bîrûn asker ve mü-himmâtları mün‘adim olup, erkân-ı devletleri Ser‘askerlerinin tâli‘-i vârûn baht-ı vâjgûnundan bahs ile vücûb-i ‘azlini krallarına ifâde ve her sene bu kelâmı istînâf ü i‘âde ederler idi. Kral umûrunda hâzim ü mütemekkin ve ‘avâkıb-i ahvâle vâkıf bir hakîm-i mütefennin olup, o makûle sâde-dillerin takrî‘ât ü ta‘rîzâtından dâmenkeş-i istiğnâ ve her sâl takrîr ve ibka-yı Ser‘askerî ile hükmünü icrâ ve sekizinci sene Ser‘asker-i mesfûr a‘dâsını makhûr ve galebe-i külliyye ile cebr-i meksûr ve husamây-ı devletini hâh nâ-hâh sulha mecbûr edüp, Kral kavmine hitâb ve: “Seraskerimiz her sâl a‘dânın bir gûne hîle vü âline vukûf tahsîli ile âtiyede def‘-i hîle-i düşmene tedârük-i esbâb edüp, ‘âkıbet galebe ile bizi vâreste-i ıztırâb ve âzâde-i ta‘n ü teşnî‘-i etrâb eyledi” dediği menkûldur. Vaz‘-ı merkûm fünûn-i siyâsiyyeden bir fi‘l-i gayr-i mezmûm olmağla, — </span><span class="font14" style="font-style:italic;">El-hikmetü dâllelü'l-mü'min ahazehâ eyne vecedehâ”<a name="footnote1914"></a><sup><a href="#bookmark4858">1914</a></sup></span><span class="font14"><sup></sup> mefhûmu üzere bu mahalle sebt ü tastîr ve yâdigâr-ı ashâb-ı re‘y ü tedbîr kılındı.</span></p>
<p><span class="font14">Biz<a name="footnote1915"></a><sup><a href="#bookmark4859">1915</a></sup><sup></sup> yine sadede gelelim. Âsitâne-i sa‘âdet'de olan Mektûbî ‘Abdurrezzâk Efendi mühr-i hümâyûnu nez‘ ü istirdâd ve Yeniçeri Ağası'na Kayim-makamlık hatt-ı şerifini ibrâz </span><span class="font14" style="font-weight:bold;">[M2 188] </span><span class="font14">ve kazıyyeyi îrâddan sonra Ruscuk tarafında bulunan Muhsin-zâde Mehmed Paşa'ya tebşîr-i Sadâret ve teslîm-i emânet etmek üzere taraf-ı Cihândârî'den ta‘yîn ve altı günde Bazarcığ'a gelüp, Kethudâ Bey'e mâddeyi sırran tebyîn ve fi'l-hâl Sadrıa‘zam'ın sâkin olduğu hâneye ma‘an ‘azîmet ve kemâl-i tesliyyet ile yedinden mühr-i hümâyûnu nez‘ edüp, Yeniçeri Ağası bulunan Süleyman Ağa'ya, Ağalık in-zımâmıyla Vezâret ve Kayim-makamlık hatt-ı şerîfini verdikden sonra lisânen şeref-sudûr olan evâmir-i hümâyûnu teblîğe mübâderet eyledi. Sadr-ı sâbıkı bu keyfiyyet-i mer‘ûbu'l-kalb ve havf-i cezâ vü ‘ukûbet râhatını selb edüp, Efendi-yi mûmâ ileyhi bu bâbda tahlîf ve ol dahi eymân-ı mü‘ekkede ile havfını tahfîf edüp, mühr-i hümâyûnu Muhsin-zâde Mehmed Paşa'ya Ruscuk'da teslîm ve me‘mûriyyetini ahsen vechile tetmîm eyledi. Sadr-ı cedîdin Mora istıhlâsı emrinde levha-tırâz-ı sünûh olan hüsn-i tedbîri ve Manya'yı râbıta-i vesîkaya bend eylemesi ve bâ-husûs Sadâret-i ûlâsında îrâd-ı delâyil-i mülzime ile sulhu tercîh ve cengi takbîh ile ciheteynin mazârr ü menâfi‘ini birkaç def‘a âverde-i zebân-ı makal ederek, el-yevm ictihâdı mutabık-ı vakt ü hâl olması hakkında teveccüh ve iltifât-ı Şâhâne'yi müstelzim olup, Mektûbî Efendi Âsitâne'ye vusûlünde Sadr-ı vaktin ‘azli ve müşârun ileyhin nasb ü vaslı müzâkere olunur iken, Babadağı vak‘ası te‘âkub edüp, niyyet-i ûlâ te‘ekküd ve ‘azl ü nasb husûsunda ref‘-i şâyibe-i tereddüd ile müşârun ileyh Sadr-ı devlete tesâ‘ud eyledi. Fi'l-hakıka Sadâret-i ‘uzmâ'ya lâyık ve hatb-ı cesîm-i Sipehsâlârî'ye şâyân ve müstehakk-ı mürebbiy-i erbâb-ı hüner ü ma‘rifet ve hakayik-şinâs-ı hutûb-i devlet bir Vezîr-i Âsaf-menkabet olup, cümle ‘âlem kudûmünden handân olarak şükr-i Yezdân ve du‘ây-ı bekay-ı şân ü übbehet-i Şâhâne'yi resîde-i eyvân ü keyvân eylediler. Müşârun ileyh Rusçuk'dan Şumnu'ya vü-rûdlarında muharrir-i Fakır dahi Âsitâne'den me’zûnen Şumnu'ya gelmişidi. Kalem-i ‘âcizânem ile keşîde-i silk-i tahrîr kılınan takrirlere nazar-endâz-ı dikkat ve sebk ü reftâr-ı ‘âcizânem meşreblerine muvâfakat ile bilâ-sevk ü tergıb rütbe-i Hâcegânî ile gusn-i zâyil-i kadrimi tartîb edüp, rü’ûsu i‘tâ etdiklerinde: —Seni ketebeden etdik” ta‘bîri lisânlarından mesmû‘ olup, ‘an-asl hâcegâna küttâb ıtlâk olunduğunu işrâb etmişler idi; </span><span class="font14" style="font-style:italic;">rahimehüllâh</span><span class="font10"> 3</span><span class="font14">.</span></p>
<h2><a name="bookmark913"></a><span class="font14" style="font-weight:bold;"><a name="bookmark4860"></a>Şurû„-i Sadrıa„zam be-mehâmm-ı seferiyye</span></h2>
<p><a name="bookmark4861"></a><span class="font14" style="font-weight:bold;">[M2 189] </span><span class="font14">Serdâr-ı ekrem hatb-ı ehemm-i seferiyyeye mübâşeret ve ‘illet-i akvây-ı tehaşşüd-i asker olan zehâyir cem‘iyle icrây-ı lâzime-i basîret eylediklerinden gayri, sevâhil-i Tuna'yı rûz-i hızıra dek hıfz u hirâset etmek üzere harçlıkları kazâlardan ve ta‘yînâtları cânib-i mîrîden verilmek üzere ‘Osmân-pazarı ve Şumnu ve Selvi ve Eski-cum‘a kazâlarından on bin âdem tertîb ü tanzîm ve mübâşirler ta‘yîni ile beş on gün zarfında me‘mûr oldukları mahallere taksîm olunup, Şumnu etrâfında olan kazâların zehâyiri meştâ askerine ‘adem-i vefâ ile bu mâddenin dahi vaktiyle nizâmı umûr-i lâzi-meden olmağla, mukaddemâ mesbûk olduğu gibi, Nemçelü'den kifâyet mikdârı zehâyir iştirâsiyçün Karahisârî Ahmed Bey'in Kapucu-başılık Pâyesi'yle kadri tevkır ve Belgrad tarafına tesyîr olundu.</span></p>
<p><a name="bookmark4862"></a><span class="font14">Bazarcık ve Edirne'de meştâ ittihâzı ba‘zı mahzûru mûcib ve Şumnu her hâlde münâsib olduğu ma‘lûm-i Sadr-ı seniyyü'l-menâkıb olduğuna binâ‘en, bu keyfiyyet Kâyim-makâm Paşa'ya inhâ ve Şumnu'da derhal zahîre zarûreti çekilmemek içün Ordu-yi hümâyûn hazînesinden yirmi beş bin guruş Şumnu A‘yânı'na irsâl olunması müşârun ileyhe tahrîr ü inbâ olunduğundan gayri, Karasu'da mukım Vezîr ‘Abdî Paşa Bazarcığ'a gelüp, o havâlîyi keyd-i düşmenden te‘mîn ve kulûb-i ehâlîde olan hafakânı teskîn vesâyâsını gûş-i hûşuna ilkâ etdikden sonra, Livây-ı şerîfi zîb-i ‘âtık-ı rif‘at ve Şum-nu'ya teveccüh ü ‘azîmet husûsu Kâyim-makâm-ı müşârun ileyhe tahrîr ü işâret olundu. Emr ü fermân olunan umûru müşârun ileyh rü‘yet ve ramazânü'l-mübârekin sekizinci günü<a name="footnote1916"></a><sup><a href="#bookmark4863">1916</a></sup><sup></sup> Bazarcık'dan hareket etdiği mektûbundan ma‘lum-i Sadr-ı Felâtûn-menkabet ol-mağla, ma‘iyyet-i Âsafî'lerinde olan bin kadar Bosna askerini Ruscuk Ser‘askeri ‘İzzet Ahmed Paşa ma‘iyyetine ta‘yîn etdikden sonra, Ruscuk'dan fekk-i tınâb-ı ârâm ve kemâl-i ihtişâm ile ramâzanın on ikinci günü<sup>2</sup> Şumnu Meştâsı'nı makâm eyledi. Ordu-yi hümâyûn'un dahi ramazanın on beşinci günü<sup>3</sup> vusûl bulacağı te‘ayyün edüp, Serdâr-ı ekrem hâric-i kasabadan Livây-ı Fahr-i enbiyâyı istikbâl ve mukaddemce ihzâr olunan mahalle o nahl-i revân-ı sûr-i sitân-ı şeref ü iclâli îsâl eylediler. Ferdâsı hatt-ı şerîf kırâ‘et olunup, erbâb-ı menâsıba </span><span class="font14" style="font-weight:bold;">[M2 190] </span><span class="font14">kânûn üzere ‘umum hıl‘atleri ilbâs ve taraf-ı Sadr-ı bâhirü'ş-şerefden herkes mazhar-ı lütf u istînâs kılınup, dîvân yerinden kufûl ve ihzâr olunan konaklarına nüzûl eylediler.</span></p>
<h2><a name="bookmark914"></a><span class="font14" style="font-weight:bold;"><a name="bookmark4864"></a>Te’dîb ü kahr-i ba’zı bî-edebân</span></h2>
<p><span class="font14">‘An-asl hâki âmihte-i şerrü fesâd ve ehâlîsi mâye-i lecâc ü ‘inâd olan Deli-orman ve Hâcı-oğlu Bazarı ve Şumnu ve Hezârgrad ve sâyir kazâlarda kâyin olanların ba‘zısı seferler takrîbi ile dâyire-i itâ‘atden gerden-keş ve fukarâ ve ebnâ‘-i sebîli dendân-ı tîz-i-gezend ile ledg<a name="footnote1917"></a><sup><a href="#bookmark4865">1917</a></sup><sup></sup> u iz‘acda mânend-i mâr-ı münakkaş olduklarından gayri, rîş-i sefîdân ve zâbitlerinin taht-ı itâ‘atlarından hurûc ve nasîhatlarını ‘adem-i kabûl ile zirve’-i ‘utüvv u istikbâra ‘urûc ve kemâl-i galebe ile havf-i cezâdan masûn ve rûz u<a name="footnote1918"></a><sup><a href="#bookmark4866">1918</a></sup><sup></sup> şeb fetk ü batş ile tavr u reftâr-ı bâgiyâneleri dâyire-i hadden bîrûn olup, bu esbâb ile Yergöğü ve Bazarcık ve Tuna havâlîlerinde zikri sebkat etdiği vech üzere şekavete cesâret edenlerin vasıta-i tîğ-i siyâsetle dimâ‘-i fâsideleri isâle vü ihrâk ve münteşir-i âfâk olan ebâtîl-i a‘mâlleri dest-yârî-yi hüsn-i tedbîr ile imhâk olunmak rekîz-i zamîr-i Sadr-ı sütûde-ahlâk olmağla, o makule zaleme ve ehl-i fesâdı kâr-âzmûde ve mukaddem gümâşteler ile sırran ve ‘alenen kahr u istîsâl ve sefer ü hazarda bağy ü şikakdan gayri ellerinden bir şey gelmeyen müfsidleri yek be yek i‘dâm ile sevâhil ü serhadleri âzâde-i şûriş ü ihtilâl eyledi.</span></p>
<p><a name="bookmark4867"></a><span class="font14">Deli-orman ve Arnabûdluk ber-minvâl-i muharrer menba‘-ı şûr u şerr olup, birkaç senede bir def‘a nizâm zımnında kaviyyü'l-iktidâr vüzerây-ı ‘izâmın me‘mûriyyetleri serkeşleri kahr ve fukarayı âzâde-i zulm ü cevr etmek hikmetine mebnî olup, fi'l-hakîka bu nizâmdan sonra bir müddet tahsîl-i âsâyiş ve indıfâ‘-ı mezâlim hâletleri meşhûd ve zıll-i re‘fet bî-tâb ü tâkat olanlar hakkında memdûd olur idi.</span></p>
<h2><a name="bookmark915"></a><span class="font14" style="font-weight:bold;"><a name="bookmark4868"></a>Hikmet</span></h2>
<p><span class="font14">Nüfûs-i rezîle erbâbı mutâlebe-i mâl ve temennî-yi tereffüh ile </span><span class="font14" style="font-style:italic;">“bi'l-guduvvi ve'l-âsâl”<a name="footnote1919"></a><sup><a href="#bookmark4869">1919</a></sup></span><span class="font14"><sup></sup> üftâde-i hılâb-ı vehm ü hayâl ve dâm-efgen-i kemingâh-ı ihtiyâl olup, tahsîl-i mâl ise te‘addî vü tecâvüze ve ba‘zan izhâk-ı rûh ve itlâf-ı nefs etmeğe muhtâc olmağla, garaz-ı mezkûre vusûl zımnında ne derecelerde zarar te‘ayyün eyleyeceği zâhir olup, bu takdîrde umûr-ı siyâsiyyesini muhâfaza eden düvel be‘s-i şedîd ile </span><span class="font14" style="font-weight:bold;">[M2 191] </span><span class="font14">muttasıf olan hadîdi kırâbından sell ile o makuleleri tedmîr ve mülkünü tathîr hikmete muvâfık bir fi‘l-i serî‘u't-te‘sîrdir. Havâss-ı nâsda dahi bu hâlet nümâyân ve ser-i kâra geldikleri gibi müddet-i kalîlede nakd-i firâvân cem‘iyle tarsîs-i bünyân ve tezyîn-i eyvân eylediklerinden gayri, zâhir ve hafî envâ‘-ı mücevherât ile ceyb-i vebnân ve kîse vü enbânların mele‘ân edüp, bu tecemmül ü tezeyyüne mansıbları îrâdı vefâ etmeyüp, lâ-mehâle mîrîye muzır ve mesâlih-i devlete muhil umûr vâhîmü'l-‘âkıbeye iktihâm edecekleri ednâ mülâhaza ile ma‘lûm olan mevâddandır. Sâyesinde mütena‘îm oldukları devlete ihânet ü iltimâs, envâ‘-ı refâhiyetle Şehriyâr-ı ‘asr dâme </span><span class="font14" style="font-style:italic;">fi'l-‘izz-i</span><span class="font14"> ve'n-nasr hazretlerine cinâyet edenleri Hak celle ve ‘âlâ ıslâh ve ni‘met-i kanâ‘atle iflâh eyleye âmîn.</span></p>
<h2><a name="bookmark916"></a><span class="font14" style="font-weight:bold;"><a name="bookmark4870"></a>Hân-ı şüden-i Maksûd Girây Hân</span></h2>
<p><a name="bookmark4871"></a><span class="font14">Memleket-i Kırım dest-bürd-i düşmen-i le’îm olduğuna binâ’en, mülk-i mezbûr ya ‘anveten ve yâhûd sulhen kemâ fi'l-evvel dâhil-i memâlik-i Pâdişâhî olmadıkça hânlara Kırım Hânı ta‘bîri lağv olup, berü tarafda el-yevm mütemekkin olan Tatarlar'a ıstılahları üzere Hân olmak ve bir cem‘iyyet tedârüküyle, serhadlarde karîb bir mahalde muhâfazaya ihtimâm etmek husûsları Rikâb-ı hümâyûn tarafında müşâvere ve o mesnede lâyık bir şahsın nasb ü ta‘yîni müzâkere olunup, Rumeli'nde sâkin selâtîn ve mîrzâyân Âsitâne-i sa‘âdet'e ihzâr ve Dâvud Paşa Serâyı'nda bu husûs karargîr-i nizâm olmak zımnında ‘ulemâ ve ricâl ictimâ‘ıyla bi'n-nefs Şehriyâr-ı sütûde-etvâr dahi ma-hall-i mezkûre sevk-i rehvâr-ı ‘izz u i‘tibâr etmişleridi. Her keyfiyyet huzûr-i hümâyûnda etrâfıyla söyleşilüp, âhir-i kâr Hânlık Maksûd Girây'da karâr edüp, fi'l-hâl dûş-i istîhâli teşrîf-i latîf ile tezyîn ve Kalgaylığ'a Kırım Girây-zâde Baht Girây Sultân ta‘yîn olunup, Kırım halkının Moskovlu ile vâki‘ olan mu‘âhede-i zarûriyyeleri tağyîr ve o ülkenin ke'l-evvel Memâlik-i Pâdişâhî'ye iltihâkına medâr olur tedbîrin kuvvetden fi‘le îsâli husûsu yegân yegân ifâde ve tezkîr olunup, cümlesi mazhar-ı sunûf-i eltâf olarak çiftliklerine ruhsat-yâb-ı ‘avd u insırâf oldular.</span></p>
<p><span class="font14">Maksûd Girây Hân Kırım'da olan Tatar'ın ilgây-ı mu‘âhedesi kavm-i Çerâkise'yi iğrâ ile hâsıl olacağını işrâb ve Kırım Girây Hân'ın oğlu Mehmed Girây Sultân'ın </span><span class="font14" style="font-weight:bold;">[M2 192] </span><span class="font14">o tarafa teveccühünü istisvâb edüp, kabâyil-i mezkûreyi celb ü te‘lîf ve i‘dâd olunan in‘âmât-ı Şâhâne'yi tavsîl ve âzâde-i seniyyeyi ta‘rîf içün Hâssa silahşörlerinden Gürcü ‘Ali Ağa Sultân-ı mûmâ ileyhe terfîk ve ‘azîmetlerinde terk-i ta‘vîk olunmuşidi. Kırım Adası küffâr ile mâl-â-mâl ve sevâhil-i Nehr-i Tuna'nın ekser mahalli eyâdî-yi menhûselerinde olduğu zâhir-i hâl olduğundan gayri, Bahr-i siyâh'da Moskov sefinelerinin geşt ü güzârı beyne'n-nâs şâyi‘ ve bu mülâbese ile tarîkları mütekâtı‘ olduğu a‘zârıyla on binden mütecâviz Tatar ve ecnâs mahlûkatdan müterekkib âdemler ile Şumnu'ya ilgar eyledikleri, ma‘lûm-i Sadr-ı gayret-şi‘âr olmağla, meştâ-nişîn olanların</span></p>
<p><a name="bookmark4872"></a><span class="font14">Serây-ı Âsafî'ye gelüp, nısf sâ‘at ku‘ûd ve ba‘de zâlik i‘dâd olunan konağa nüzûl ile mesned-i istirahata su‘ûd eyledi. Müşârun ileyhe henüz ta‘yîn-i mekân olunmadığından, bu husûs kendüleriyle müzâkere ve her tarafın keyfiyyeti zımnında pergâr-ı meşveret idâre olundukda, incimâd-ı nehr sebebi ile Ruscuk taraflarına keyd-i a‘dâ melhûz olduğunu iş‘âr ve kasaba-i mezkûreda ihtiyâr-ı meştâ münâsib olduğunu </span><span class="font14" style="font-weight:bold;">[M2 193] </span><span class="font14">tezkâr edüp, re’yi istısvâb ve bundan sonra beş on gün ikâmet ve hevest-kâr-ı ruhsat-ı zihâb olup, Ordu-yi hümâyûn hazînesinden on beş bin guruş ve bir sevb-i semmûr ve tekrar müzeyyen bir esb-i sabâ-reftâr takdîminden sonra gıbta-zen-i mehâbîb-i hallah </span><span class="font13" style="font-variant:small-caps;">(</span><span class="font4" style="font-weight:bold;font-variant:small-caps;">qJ^</span><span class="font13" style="font-variant:small-caps;">)</span><span class="font14"> u nev-şâd ve âteş-endâz-ı kulub-i zühhâd ve muharrik-i ‘urûk-i cemâd olan dört nefer tâze-rû oğullarına kürkler ilbâs olunup, ramazânın yirmi yedinci günü<a name="footnote1920"></a><sup><a href="#bookmark4873">1920</a></sup><sup></sup> ifây-ı resm-i tevdî‘ ve geldikleri hey‘et ile teşyî‘ olundular.</span></p>
<h2><a name="bookmark917"></a><span class="font14" style="font-weight:bold;"><a name="bookmark4874"></a>Bakıyye-i ahvâl-i Hân</span></h2>
<p><span class="font14">Müşârun ileyhin dâyire ve havâşîsine lâzım gelen ta‘yînâtın idâresi zımnında, Or-du-yi hümâyûn'da Baş-bakîkulu olan Yek-çeşm Mehmed Ağa ta‘yîn olunup, za‘f-ı hâl ile bu maslahatı idârede ‘âciz olduğunu beyân ve müteşebbis-i dâmân-ı ‘afv olduğu, bâ‘is-i tehyîc-i gazab-ı Sadrı‘âlî-kadr olup, ‘azl ile tesrîb ve yerine Sârbân-başı bulunan Ahmed Efendi takrîb olunmuşidi. Hân her tarafdan sîr-âb-ı zülâl-i birr u ihsân olup, her hâlde muktezây-ı vakt ü hâle nazar ile bulduğunu yeyüp, mevcûda kanâ‘at lâzım iken, o havâlîde vücûdu ma‘dûm-i nefâyis eti‘meye<a name="footnote1921"></a><sup><a href="#bookmark4875">1921</a></sup><sup></sup> harîs ve tâlib şey‘-i gayr-i rahîs olup, başında olan hevâ-perestler dahi tahrîkden hâlî olmayarak, câ-be-câ devleti tasdî‘ ve Nüzûl Emîni'ni muvâhaze vü takrî‘ edüp, bu hâl Serdâr-ı ekrem'e îrâs-ı endûh u se‘âmet ve bilâhare ta‘yînâtlarını bedele kat‘ edüp, be-her mâh otuz beş bin guruş hazîne[ye] rabt ve tarafına ib‘âs ile kesb-i râhat etmişidi. Ancak başında olan haşerât buna kanâ‘at etmeyüp, Hülâgû askeri gibi kurb u civârda olan kurâyı harâbe-zâr ve taleb-i şey‘-i mevcûd u ma‘dûm ile sükkânını giriftâr-ı çâr-mevce‘-i yemm-i ıztırâb eylediklerinden gayri, bedel-i mezkûru istiklâl ve taleb-i zâyid ile ordu halkını işgâl etdikleri resîde-i sâmi‘a-i hümâyûn ve sebeb-i infi‘âl-i gûnâ gûn olup, mukaddemâ huzûr-i hümâyûnlarında mün‘akid olan meclis-i hatîrde kendülerinin hânlığa intihâbı Kırım ülkesinde kâyin akvâm-ı Tatar'ın isticlâbıyla, miyânelerinde merbût mu‘âhedenin feshine ve eyyâm-ı şitâda sevâhil muhâfazasına ve imkân müsâ‘ade olduğu hâlde, a‘dânın bulunduğu mahallere hücûm etmek ve birkaç seneden berü niçe hazâyin sarf ve re‘âyâda dahi tâkat kalmayup, hîn-i </span><span class="font14" style="font-weight:bold;">[M2 194] </span><span class="font14">ikâmetde mümkini ile idâre-i umûr etmek ‘illetlerine mebnî olup, bu imkân endâhte-i tâkçe-i nisyân ve teklîf-i mâ-lâ yutâk ile tahsîl-i esbâb-ı râhat ü sâmân ve bâ-husûs ma‘îyyetlerinde bulunan enzâl-i nâs fukarâyı cevr-i bî-kıyâs ile iftirâs edüp, fî-mâ ba‘d bu tavr-ı gayr-i me‘lûf-i masrûf ve huzûrda vâki‘ olan te‘ahhüd-i ma‘rûf üzere ibrâz-ı hıdmet-i mebrûreye sa‘y ile ‘avârif-i seniyyemize <a name="bookmark4876"></a>mahfûf olmaları ve hıfz-ı dâyire ile civârda vâki‘ fukarâyı himâyet ve mü’temer olma-yup, re‘âyâyı mutazarrır edenleri tard ü teb‘îd eyliyesiz deyü, bir kıt‘a hatt-ı hümâyûn-i şeref-rîz vürûd olup, Sadrıa‘zam tarafından müşârun ileyhe irsâl ve bu vesîle ile başında olan halkı dûr-bâş-ı tenbîh ile tavk-ı tâ‘ate idhâl eyledi.</span></p>
<h2><a name="bookmark918"></a><span class="font14" style="font-weight:bold;"><a name="bookmark4877"></a>İhrâc-ı mevâcib</span></h2>
<p><a name="bookmark4878"></a><span class="font14">Bu sâl-i ‘ibret-iştimâlde kesret-i mesârif ve rûzgâr-ı rûzgârdan müşâhede olunan vaz‘-ı muhâlif sebebi ile kısteyn mevâcibine müretteb olan mebâliğ umûr-i mühimmeye sarf u istihlâk olunup, bu âna dek mevâcib kabûl-i te‘ahhur ve bu sebeble ocağlu izhâr-ı tezaccur edüp, ramazân-ı şerîfin yirmi sekizinci günü<a name="footnote1922"></a><sup><a href="#bookmark4879">1922</a></sup><sup></sup> bir kıst mevâcib destyârî-yi Sadrı seniyyü'l-menâkıb ile ihrâc ü tevzî‘ ve râtibe horân-ı devletin cihet-i ta‘îşleri tevsî‘ olundu.</span></p>
<h2><a name="bookmark919"></a><span class="font14" style="font-weight:bold;"><a name="bookmark4880"></a>Re’îsülküttâb-şüden-i el-Hâc „Abdurrezzâk Efendi</span></h2>
<p><a name="bookmark4881"></a><span class="font14">Ordu-yi hümâyûn'da bi'l-fi‘l Re‘îsülküttâb olan Mehmed Recâyî Efendi bir zemândan berü infi‘âlât-ı nefsâniyye ve inkılâbât-ı seferiyye ile hilye-i sıhhatden dûr ve üç mâhdan berü mülâzemet-i Bâb-ı‘âlî'den mehcûr olup, nâ-çâr Âsitâne-i sa‘âdet'e âzîmet içün istid‘ây-ı ruhsat etmişidi. Fi'l-asl Mektûbî ‘Abdurrezzâk Efendi'nin mesnedi riyâsete i‘tilâsı, taraf-ı hümâyûndan Sadrıa‘zam tarafına hufyeten fermân ve mûmâ ileyhin menzile-i ‘ilm ü ‘irfân ve derece-i ‘akl ü iz‘ânı ma‘lûm-i kâsî vü dânî olduğundan, o rütbe-i menî‘aya istihkâkı nezd-i Sadâret-penâhî'de dahi bi't-tecribeti ve'l-imtihân nümâyân olup, şevvâlin on beşinci günü<a name="footnote1923"></a><sup><a href="#bookmark4882">1923</a></sup><sup></sup> fülk-i küttâba re‘îs ve felek-i devlete Bercîs oldu.</span></p>
<h2><a name="bookmark920"></a><span class="font14" style="font-weight:bold;"><a name="bookmark4883"></a>Teznîb</span></h2>
<p><span class="font14">Efendi-yi mûmâ ileyh, Râgıp Paşa Sadâreti'nde Kethudâ bulunan Kâşif Mehmed Efendi'ye kesb-i te‘alluk edenlere tefevvuk edüp, darb-ı nutk ve idâre-i kelâm-ı bedî‘u'l-insicâm ile Efendi-yi mûmâ ileyhe tekarrub ve yek-dîger ile tevâlüf ü tecâvüb ederler idi. Bir gün Sadrıa‘zam'a: —Şu ‘Abdurrezzâk Efendi yeke</span><span class="font14" style="font-weight:bold;">-</span><span class="font14">tâz-ı meydân-ı </span><span class="font14" style="font-weight:bold;">[M2 195] </span><span class="font14">ma‘rifet ve vüfûr-i ‘ilm ü hüner ile sebbâk-ı gâyât-ı dirâyet olduğundan başka, pederleri Re‘îsü'l-hâc Mustafa Efendi ile bir müddet Bâb-ı‘âlî'de murâfakat ve miyânenizde hukûk-i râsiha sebkat edüp, bu tevcîhâtda Bâb-ı‘âlî'ye takrîb ve Tezkirecilik ile mûmâ ileyhi tatrîb buyursanız” ehil-</span><span class="font10">3 </span><span class="font14">perverlik ve hukâka ri‘âyet etmiş olurdunuz” dedikde: “Fi'l-hakîka pederleriyle râbıta-bend-i dest-i ülfet olan hukûk ferâmûş olunmayup, ken-düsünün dahi mâhiyyet ü haysiyyeti mû-be-mû ma‘lûmumdur ancak, insana nısf-ı dev-letden ma‘dûd olan cesâmet-i vücûddan mahrûm olup, öyle bodur ve kasîru'l-kâme çe-lebîyi mahall-i heybet olan Dîvân-ı ‘âlî hıdmetine tevassul suhre-i erbâb-ı mesâlih olacağımızı îcab eder” demekle kat‘-ı rişte-i kal ü kıl eylediği sübût-yâfte-i sıhhat-rivâyetdir.</span></p>
<p><span class="font14">Hak celle ve ‘âlâ ez‘af-ı mahlûkatı olan mûr-i hakıri hazreti Süleyman gibi bir peygamber-i zî-şânın şeref-i muhâtabâtı ile muvakkar edüp, beyne'n-nâs<a name="footnote1924"></a><sup><a href="#bookmark4884">1924</a></sup><sup></sup> min ciheti'l-mahlûkiyye tesâvî-yi mukarrer iken, âferîd-kâr-ı<a name="footnote1925"></a><sup><a href="#bookmark4885">1925</a></sup><sup></sup> sun‘-i Cebbâr olanlara ‘ayn-ı hakaretle nazar, şâyibe-i ta‘rîz îhâmından gayri bir ma‘nâ ifâde etmeyeceği cezm-kerde-i erbâb-ı istidlâl ü nazardır. </span><span class="font14" style="font-style:italic;">“Sübhâne men lâ yakdiru en yünâzi„ahü fî emrihi ahadün”<a name="footnote1926"></a><sup><a href="#bookmark4886">1926</a></sup></span><span class="font14"><sup></sup>.</span></p>
<p><a name="bookmark4887"></a><span class="font14">Çok geçmeden Efendi-yi mûmâ ileyh Mektupçu ve sefere çıkar iken Tezkireci ve yine Mektupçu olduğundan fazla, ‘uzâmây-ı ricâlin sîne-çâk-i hasret ü iştiyâk oldukları huzûr-i müstevcibü's-sürûr-i Şâhâne'ye ruhsat-yâb-ı müsûl ve birkaç defa şeref-i muhâtabât ile mahsûd-i erbâb-ı redd ü kabûl olduğundan başka, iki def‘a Re‘îsülküttâb menî‘u'l-cenâb olup, nüfûz u i‘tibâr ile merkez-i dâyire-i umûr ve müşâreket-i gayrdan sâlim olarak, medâr-ı ‘akd ü hall-i hutûb-i cumhûr oldu. Fi'l-hakıka zât-ı bedî‘u's-sıfâtı bir cevher-i nâ-yâb ve zihn-i vekkadı gencîne-güşây-ı re‘y-i savâb olup, ugür-i devletde cân fedâ ve istikametde müfred-i ‘alem gibi nidâ olunur bir zât-ı yektâ idi.</span></p>
<h2><a name="bookmark921"></a><span class="font14" style="font-weight:bold;"><a name="bookmark4888"></a>Ser„asker-şüden-i Vezîr Halîl Paşa be-Bahr-i siyâh ve havâdisât-ı sâyire</span></h2>
<p><span class="font14">Düşmen-i dâl sevâhil-i Tuna ve Kırım ülkesini istîlâ hasebiyle, evvel-behârda mevcûd olan gemilerini Bahr-i siyâh'a ihrâc ve ba‘zı mahalleri târâc ile ehl-i İslâm gemilerinde olan tüccâr ve sefere me’mûrları iz‘âc eyleyecekleri, zevâhir-i hâlden istinbât ü istihrâc olunup, bu makalât huzûr-i mevâhib-mahsûr-i Şâhâne'de birkaç defa zebân-âver-i erbâb-ı temkîn </span><span class="font14" style="font-weight:bold;">[M2 196] </span><span class="font14">ü sebât olup, binâ’en ‘aleyh bu sâl-i ferruh-fâlde tertîb olunacak sefâyinin neferâtı teksîr ve üzerlerine bir Ser‘asker nasbı tedbîr olunup, bu keyfiyyet taraf-ı Cihânbânî'den Serdâr-ı ekrem tarafına tahrîr olunup, bu hidmete lâyık u cedîr olan Belgrad Muhâfızı Vezîr Halîl Paşa'nın Âsitâne tarafına tesyîri tenbîh ve bu tertîb nezd-i Sadâret-penâhî'de dahi bir emr-i vecîh görülüp, Belgrad, Vidin Muhâfızı Vezîr Mehmed Paşa'ya tevcîh ve Belgrad'a vusûlü günü Halîl Paşa'nın rikâb tarafında lühûku mü‘ekkeden îmâ olunup, betâ‘etden tahzîr u tenzîh olundu. Vidin serhaddi mukabele-i a‘dâda vâki‘ olup, hıfz u hirâseti min ehemmi'l-mehâmm ve bir Vezîr-i sütûde-tedbîr ta‘yîni ile müdâfa‘a ve tecâvüze ihtimâm havâlî-kerd-i zamîr-i Sadr-ı vâlâ-makam olmağla, Niğbolu muhâfazasında olan Kayim-makam el-Hâc Ahmed Paşa bu maslahatın eri ve pîşe-zâr-ı celâdetin gazanferi olup, muhâfaza-yı mezkûreye me’mûriyyeti istihsân ve bir ân akdem vusûlü bâbında ısdâr-ı emr-i ‘âlî-şân kılındı. Bu tasarrufât ile Niğbolu muhâfızdan hâlî ve Çeteci hafidi Vezîr es-Seyyid Ahmed Paşa'nın o tarafa ta‘yîn olunmasıyla tahsîl-i itmi‘nân-ı ehâlî kılındığından gayri, Tutrakan muhâfazasına dahi Amasyalı Halîl Paşa irsâl ve mehmâ-emken o tarafların esbâb-ı istihkâmı istihsâl olundu. Halîl Paşa Belgrad'dan hareket ve seyr-i serî‘ ile Âsitâne'ye ge-lüp, umûrunu rü‘yet ve donanma sefâyini dahi techîz olunup, Bahr-i siyâh Ser‘askerliği hıl‘atini huzûr-i Şâhâne'de iktisâdan sonra me’mûr olduğu savba sükkân-ı ‘azimeti teh-zîz eyledi.</span></p>
<p><a name="bookmark4889"></a><span class="font14">Bir iki seneden berü Vezîr ‘Abdi Paşa'nın vukû‘ bulan muhârebelerde tarîf ü telîd ve ‘atîk u cedîd her neye mâlik olduysa zâyi‘ ve nâ-bedîd olup, el-hâletü hâzihi Bazar-cık ve Hırsova ve Babadağı etrâfını muhâreseye me’mûr ve her cihetle ikdârı matlûb-ı Sadru's-sudûr olmağla, mümkin mertebe i‘âne ile muzâyakası mündefi‘ ve tahvîl-i man-sıb havfı derûnuna vâki‘ olmak haysiyyeti ile mutasarrıf olduğu Rumeli Eyâleti dahi kubeyl-i tevcîhâtda ibkâ olunarak, istibdâl-i mansıb haşyeti derûnundan mürtefi‘ kılındı.</span></p>
<h2><a name="bookmark922"></a><span class="font14" style="font-weight:bold;"><a name="bookmark4890"></a>Âmeden-i fuçyal-i Prusya ez-cânib-i Peterburg ve zuhûr-i mektub-i Mareşal</span></h2>
<p><span class="font14" style="font-style:italic;">“Fa„âlün mâ-yeşâ”</span><span class="font14"><sup>1</sup> olan cenâb-ı Mevlâ bu ‘âlem-i kevn ü fesâdı </span><span class="font14" style="font-weight:bold;">[M2 197] </span><span class="font14">nev‘-i benî Âdem ile âbâd edüp, tabâyi‘-i beşeriyye ‘anâsır-ı mütezâddeden mürekkeb olduğuna binâ’en, ‘adâvet ü muhâlefet bu mahlûkda seciyyet ü tabî‘at olmağla, vakt be-vakt devletler miyânında hudûs eden cengler bir emr-i hükmî görülür. Ancak ‘âlem nesak-i vâhid üzere ber-karâr olmayup, eyyâm-ı ceng her ne kadar mütemâdî olsa dahi, rûy-i basît-i gabrâda mütemekkin olan tavâyif-i nâsa gâh râhat ve gâh meşakkat ve gâh ceng ü mühâdenet ‘ârızaları ser-ber-âverde-i zuhûr olacağı, intikalât-ı ahvâl-i ‘âlemden tecri-be vü istidlâl olunmuşdur.</span></p>
<p><span class="font14">Lâ cerem, Devlet-i ‘aliyye ile Rusyalu beyninde zuhûr eden ceng ü âşûbun mü-beddel-i safvet olmasına irâde-i cenâb-ı Hak te‘alluk edüp, gâh mütâreke ve gâh muhâvere olunarak, ıslâh-ı zâtü'l-beyn ve indifâ‘-ı tenâfür-i cânibeyn mukaddemâtı zuhûra başladı. Tafsîli bu ki, Rusyalu bu muhârebenin vukü‘unu Françelü'nün nifâk ü tezvîrine haml edüp, Devlet-i ‘aliyye dahi hasmına sefâyin ile imdâd etmek cinâyetini ‘illet ve îngilizlü'den selb-i emniyyet etmekle, Nemçe lü bu bâbda bir tarâf olduğunu inhâ ile tevassut istid‘â ve Prusya devleti dahi taraf-ı saltanata meyl ü rükûn izhâr edüp, Nemçelü ile bu bâbda müşâreket ve lutf u ‘unf ile emr-i musâlahaya teşmîr-i sâk-ı gayret edeceklerini Âsitâne'de mukim elçilerine işâret etmişler idi.</span></p>
<p><a name="bookmark4891"></a><span class="font14">Devlet-i ‘aliyye'nin bekay-ı şânıyla maslahatına muvâfık müşârekeye nizâm vermeleri tesvîg ve recâlarına müsâ‘ade bî-dirîğ kılınup, seksen altı senesinin ibtidây-ı say-fından üç mâh inkızâsına dek mütâreke pezîrefte-i nizâm ve seyf-i husûmet der-niyâm kılınmak müzâkerâtı Peterburg'da karârgîr olup, bu peyâm ile Prusyalu'nun bir nefer mayoru Âsitâne'ye ‘azîmet içün Mareşal ordusuna gelüp mesfûr tarafından dahi yedine mektûb i‘tâ ve Ordu-yi hümâyûn'a gelüp, mâddeye vukuf ‘akabinde Âsitâne-i sa‘âdet'e isrâ olundu.</span></p>
<h2><a name="bookmark923"></a><span class="font14" style="font-weight:bold;"><a name="bookmark4892"></a>Vefât-ı Defterdâr-ı Şıkk-ı Evvel</span></h2>
<p><span class="font14">‘İllet-i cünûn ile bundan akdem dâyire-i defterîden bîrûn olan ‘İsmet ‘Ali Efendi yerine makrûn olan el-Hâc İsmâ‘îl Efendi dahi fakd-i nakd ile mütehayyir ve idâre-i umûr-i defterîde ‘âciz ve mütezaccir<a name="footnote1927"></a><sup><a href="#bookmark4893">1927</a></sup><sup></sup> olup, giderek sâbıkı gibi mübtelây-ı sevdâ ve esîr-i firâş-ı renc ü ‘anâ ve beş mâh bu hâl ile imrâr-ı subh u mesâ edüp, ‘âkıbet harmen-ı ‘ömrü telef-şüde-i sarsar-i ecel ve zilka‘denin yirminci günü<a name="footnote1928"></a><sup><a href="#bookmark4894">1928</a></sup><sup></sup> zîr-i zemîn mûmâ ileyhe </span><span class="font14" style="font-weight:bold;">[M2 198] </span><span class="font14">mesken ü mahal oldu.</span></p>
<p><a name="bookmark4895"></a><span class="font14">Rü‘yet-i umûr-i defterî kime teklîf olunduysa, ahvâl-i selefe nazar ile feryâd ve def‘i bâbında etrâfdan istimdâd ederler idi. Mâliyye Tezkirecisi Dervîş Mehmed Efen-di'de vücûd-i kabiliyyet ve mezîd-i şevk u rağbet ma‘lûm-i Sadr-ı sütûde-haslet olduğuna binâ’en, ferdâsı kapuya da‘vet ve Şıkk-ı Evvel Defterdarlığı hil‘atiyle memnûn-i lutf u mekremet kılındı. Defterdâr-ı cedîd birkaç gün mürûrundan sonra civâr-ı kasabada vâki‘ hadîkaya Sadrıa‘zam hazretlerini da‘vet ve müşârun ileyh dahi tenezzülen mahalli merkuma rağbet edüp, Efendi-yi mûmâ ileyh tenâvül-i ta‘âmdan sonra bir re‘s esb-i müzeyyen ile câme-i rikkatin tecdîd ve hâzır-bi'l-meclis olan zevât-ı müteşahhısaya dahi münâsib hedâyâ i‘tâsıyla hubb-i şegafların efzûn u mezîd eyledi. Levâzım-ı da‘vetden olan âlât-ı sâza ve hazara mahsûs savt u âvâza Serdâr-ı Ekrem i‘tibâr etmeyüp, hadîka-i mezkûrede şugl-i kâr-zâr ve istihsâl-i cihet-i galebe-i düşmen-i mekkâr sohbetleriyle vakt-güzâr ve hîn-i hareketlerinde Defterdar Efendi'yi bir sevb-i semmûr ile vâye-gîr-i iftihâr eylediler. Defterdâr-ı merhûm Âsitâne'de tevellüd ile fârik-i miyân-ı mechûl ü ma‘lûm oldukda, Baş-muhâsebe Kalemi'ne yirmi üç sene müdâvim ve yetmiş dokuz tarîhinde Zimmet Halîfeliği ile mazhar-ı mekârim olup, seksen beş senesinde Şıkk-ı Evvel Defterdarlığı'yla be-kâm ve târîh-i mezkûrda zâyik-i câm-ı hımâm oldu.</span></p>
<p><span class="font14" style="font-weight:bold;">Âmeden-i hazîne ve vefât-ı el-Hâc Ahmed Paşa</span></p>
<p><span class="font14">Serdâr-ı ekrem'in meştâya duhûlü tertîbât-ı seferiyyeye şurû‘ vaktine tesâdüf edüp, bu sebeble mesârıfın kesreti ve ordu hazînesinde akçanın kemâl-i kılleti ma‘lûm-i hazret-i Cihândârî olduğuna binâ‘en, emr-i mühimm-i sefere sarf olunmak içün altun olarak bin üç yüz kîse Hazîne-i hümâyun'dan ifrâz olunup, Kapucu-başı Nûh Bey ile meştâya irsâl ve ordu hazînesine idhâl olundu. Vidin muhâfazası tevcîh olunan Ahmed Paşa pâ-der-i Rikâb-ı ‘azîmet iken, ba‘zı emrâz burc-i bedenin intikaz edüp, mâh-ı merkumun yirmi sekizinci günü<a name="footnote1929"></a><sup><a href="#bookmark4896">1929</a></sup><sup></sup> fevti haberi resîde-i sem‘-i Sadâret-penâhî oldukda, Ruscuk Ser‘askeri </span><span class="font14" style="font-style:italic;">‘İzzet</span><span class="font14"> Ahmed Paşa'ya Vidin Muhâfızlığı ve Dağıstânî Vezîr ‘Ali Pa-şa'ya Silistire Eyâleti'yle Ruscuk Ser‘askerliği tefvîz ve bir ân akdem hareket ve hıdmet-i me‘mûrelerine kıyâm eylemeleri igrâ </span><span class="font14" style="font-weight:bold;">[M2 199] </span><span class="font14">vü tahrîz olundu.</span></p>
<p><a name="bookmark4897"></a><span class="font14">Müteveffây-ı müşârun ileyh<a name="footnote1930"></a><sup><a href="#bookmark4898">1930</a></sup><sup></sup> İlbasan sükkânından olup, bir zemân taşralarda geşt ü güzâr ve İstanbul'a gelüp, Bostâniyân Ocağı'na duhûl ile mutarassıd-ı müsâ‘ade-i rûzgâr olmuşidi. Giderek Bostancı-başılık ile ser-efrâz ve ba‘de'l-‘azl Emânet-i Surre ile müctâz-ı râh-ı Hicâz olup, ‘avdeti ‘akabinde Çavuş-başılık ve bir müddetden sonra Mîrâhûrluk ile kâm-kâr ve sefer hengâmında Sadrıa‘zam Kethudâlığı'yla nâmdâr olmu-şidi. Seksen üç senesinde<a name="footnote1931"></a><sup><a href="#bookmark4899">1931</a></sup><sup></sup> ‘azl ile Âsitâne'ye ‘azîmet ve bir müddetden sonra nâyil-i Vezâret olup, Silahdâr Mehmed Paşa'ya Kayim-makam ve ba‘dehû Tuna sevâhili muhâfazasıyla o taraflara ‘atf-ı zimâm edüp, târîh-i mezkûrda fevt ve medhûş-i sekret-i mevt oldu. Niğbolu Kasabası'nda medfûn ve makama münâsib söz bulur bir Vezîr-i zâhiru's-sükûn olup, beyne'n-nâs evliyâ ve Ser-hoş Ahmed Paşa lakablarıyla iştihâr bulmuşidi.</span></p>
<h2><a name="bookmark925"></a><span class="font14" style="font-weight:bold;"><a name="bookmark4900"></a>Zuhûr-i teşrîfât be-cânib-i Serdâr-ı ekrem</span></h2>
<p><span class="font14">Mukaddemâ ba‘zı tasarrufât ile ocağlunun iki kıst mevâcvibleri tetmîm ve yerlü yerine taksîm olunduğu, ma‘rûz-i südde-i Şehriyâr-ı Cem-hadîm kılınmışidi. Müşârun ileyhin bu maslahat-ı ‘azîmeyi vakt ü hâle tatbîk ile tensîk-i ‘âlâmet-tevfîk olduğundan, derûn-i ilhâm-meşhûn-i Cihândârî'de neşât ve mirât-ı temâsîl-i hakayik-i eşyâ olan mirât-ı tâbnâk-ı Şehriyârî'lerinde suver-i inbisât rû-nümâ olmağla, mahzâ müşârun iley-hi taltîf ve ta‘bîrât-ı bende-nüvâzî ile teşrîf irâde-i seniyyesiyle bir sevb a‘lâ semmûr ve bir hançer-i mücevhere mashûb hatt-ı bedî‘u'l-üslûb ‘Abdullah Paşa-zâde Sa‘îd Bey ile meştây-ı Ordu-yi hümâyûn'a şeref-resân-ı vürûd olup, mu‘tâd üzere istikbâl ve Serây-ı ‘âlî'ye alay ile îsâl olunup, Sadrıa‘zam ve Serdâr-ı ekrem semmûr-i fâyizu's-sürûru zîver-i dûş-i ikbâl ve hançer-i süreyyâ-cevheri zîb-i meyân-bend-i iclâl edüp, kısteyn mevâcibinin ol vechile idâre ve tevzî‘i, mûcib-i tahsîn olduğunu mütebeyyin ve umûr-i seferiyyeye kemâ yenbagî ikdâm ü himmet olunmak vasâyâsını mutazammın hatt-ı hümâyûn dahi tahrîk-i leb-i edeb ile ehl-i dîvâna ismâ‘ ve cümlesi ugur-i Şâhâne'de bezl-i vücûd edecekleri emrinde tevâtu‘ u icmâ‘ eylediler.</span></p>
<h2><a name="bookmark926"></a><span class="font14" style="font-weight:bold;"><a name="bookmark4901"></a>„Avdet-i fuçyal-i Pr çya</span></h2>
<p><a name="bookmark4902"></a><span class="font14"><a name="bookmark4903"></a>Maslahat-ı sulha dâyir ahbâr ile </span><span class="font14" style="font-weight:bold;">[M2 200] </span><span class="font14">Ordu-yi hümâyûn'a vürûd edüp, serî‘an Âsitâne'ye irsâl olunan şahıs Âsitâne'den ‘avdet ve recâsıyla ıtlâk olunan bir nefer Rusya ofiçyaliyle meştâya ric‘at edüp, mesfûre ve refîkına harcırâh i‘tâ olunarak, Rusya Merşali tarafına i‘âde ve Merşal-i mersûme taraf-ı Sadâret-penâhî'den bir kıt‘a mektûb dahi firistâde olundu.</span></p>
<p><span class="font14" style="font-weight:bold;">İbka-yı Ağa-yı Yeniçeriyân-ı Dergâh-ı „âlî ve ba„zı tevcîhât</span></p>
<p><span class="font14">Rütbe-i vâlây-ı Vezâret'le bi'l-fi‘l Yeniçeri Ağası olan Süleyman Paşa'nın zabt-ı neferât ve te‘dîb-i haşerâtda cilve-ger-i mecellây-ı zuhûr olan himmet-i ‘âlem-pesendi her hâlde rızây-ı devlete muvâfık ve reviş ü reftârı mizâc-ı feyz-imtizâc-ı Şâhâne'ye<a name="footnote1932"></a><sup><a href="#bookmark4904">1932</a></sup><sup> </sup>mutâbık olduğundan gayri, mukaddemâ kirâren ve mirâren sebt-i sahîfe-i beyân kılındığı vech üzere gûş-mâl-i eşkıyâ ve te‘dîb-i erbâb-ı bağy ü şekada yed-i tûlâ gösterüp, bu sebeble ibkasına irâde-i menâyih-ifâde-i Mülûkâne te‘alluk etmekle, şevvâlin on birinci günü<a name="footnote1933"></a><sup><a href="#bookmark4905">1933</a></sup><sup></sup> Kapu'ya da‘vet olunup, menkib-i istihkakı ferve-i semmûr ile tezyîn ve fî-mâ ba‘d tanzîm-i umûr-i Ocağ-ı ‘Amire ile bakıyye-i serkeşân-ı ocağı kahr u istîsâle tekayyüd ü ihtimâm eylemesi, taraf-ı Serdâr-ı ekremî'den ber-vech-i te’kîd tavsiye vü telkin olundu. Müşârun ileyh dahi hadd-i zâtında izhâr-ı fart-ı cesâret ve ‘Alemdâr ve Serdengeçdi Ağası olarak Rumeli Vâlîsi katelesini ve Bazarcık'da perde-bîrûn harekete mübâderet ve sevâhilde ednâ behâne ile îkaz-ı fitne vü âşûba mübâşeret edenleri yek-be-yek ahz ve hufyeten istîsâl ve pîrâmen-i ordusunda vâki‘ hufrelere ilka ile bâlâda îmâ olunduğu üzere, Kuyucu Süleyman Paşa nâmıyla şöhret-nümâ oldu.</span></p>
<p><span class="font14">Yevm-i mezkûrun ferdâsı menâsıb-ı vüzerây-ı ‘izâm ibka olunup, fekat Hudâven-digâr Sancağı Silistire Muhâfızı Vezîr Seyyid Hasan Paşa'ya tevcîh ve bir iki sancaklık<a name="footnote1934"></a><sup><a href="#bookmark4906">1934</a></sup><sup> </sup>mahal ile seferber olan iki nefer mîr-i mîrânın hâlleri terfîh olundu.</span></p>
<p><span class="font14">Emânet-i Defter-i Hâkanî ile Vahdetî Bekir Bey nâyil-i sürûr u şâdumânî ve Rûznâmçe-i Evvel mansıbı ile Muhâsebe-i Evvel İbrâhîm Nazîf Efendi dilşâd ü hurrem ve Muhâsebe-i Evvel ile Penâh Süleyman Efendi mazhar-ı lutf u kerem olup, Sipâh Kitâbeti iki bin guruş ‘atıyye ile Süleyman Feyzî Efendi'ye ihsân ve Yeniçeri Kitâbeti ile Lâleli Mustafa Efendi hândân ve Silahdâr Kitâbeti Bekir Paşa-zâde ‘Atâ’ullah Efen-di'ye </span><span class="font14" style="font-weight:bold;">[M2 201] </span><span class="font14">tefvîz ve Mevkûfâtçılık ile ‘Arabacılar Kâtibi Behcet-zâde Mustafa Efendi nigâh nevâziş ile termîz olunup, bâkı menâsıb dahi ber-vech-i münâsib seferber olanlara tevcîh ile tayy-ı defter olundu. Sadr-ı sâbık Silahdâr Mehmed Paşa'nın Vezâret'i ibka vü takrîr ve Eğriboz mansıbı ile çeşm-i ibtihâcı tenvîr olunmuşidi.</span></p>
<p><span class="font14">Gürcistan taraflarında ihtilâl peydâ ve o havâlîde sâhib-i şân bir vezîrin vücûdu iktizâ eylediğinden, Trabzon Eyâleti Rikâb tarafından müşârun ileyhe re‘y olup, emr-i şerîfi Dîvân'dan tahrîr ve tarafına tesyîr olundu.</span></p>
<p><a name="bookmark4907"></a><span class="font14">Kalgay Sultân Kırım'a gitmek ve ilgay-ı te‘ahhüd-i tarafeyn mukaddemâtını tem-hîd içün Çerâkise'yi taslît etmek ve bu sûretin imkân-ı ‘âdîsi bulunmadığı takdîrde, Sevâhil-i Tuna'nın bir münâsib mahallinde kışlamak me‘mûriyyeti, bundan akdem huzûr-i Şâhâne'de mün‘akid olan meclisde karâr-gîr-i erbâb-ı re’y ü tedbîr olmuşidi. Kırım ülkesine sebîl-i vusûl mümteni‘ olduğundan gayri, insidâd-ı me‘âbir ü mesâlik ile derûnunda bulunanların ahvâline ıttılâ‘ dahi mümkin ve mutasavver olmadığından, Sultân-ı mûmâ ileyh Şumnu'ya gelüp, Sadrıa‘zam ile mülâkat ve hıl‘at ve harçlık ve esb-i müzeyyen ile mazhar-ı iltifât oldukdan sonra Varna taraflarını hıfz u hırâsete me’mûr kılınup, itmâm-ı maslahatı ile ol savba derre-zen-i ‘azîmet oldu.</span></p>
<h2><a name="bookmark928"></a><span class="font14" style="font-weight:bold;"><a name="bookmark4908"></a>Vuku„-i münâza„a der-Galata</span></h2>
<p><a name="bookmark4909"></a><span class="font14">Zilka‘denin yirmi birinci salı günü<a name="footnote1935"></a><sup><a href="#bookmark4910">1935</a></sup><sup></sup> Galata'da teferrüd eden altmış dört ve yirmi beş cemâ‘atin yoldaşlarıyla kalyoncuların, cüz’î bir mâdde zımnında vâki‘ olan münâkaşaları münâveşeye mübeddel olup, gitdikçe cem‘iyyetleri müzdâd ve iki taraf-dan meterisler hafrıyla mütecâser-i şerr ü fesâd oldukları mesmû‘ ve Galata'ya âmed-şüd edenlerin bahran ve berren sebîlleri maktû‘ olarak mesâlih-i nâs giriftâr-ı ‘ukde-i te‘assür ve bu keyfiyyet erkân-ı saltanatı şinâver-i deryây-ı tefekkür eyleyüp, her ne kadar ihtiyâr ve zâbitleri kelâm-ı ma‘kûl ile ilzâmlarına meşgul oldular ise dahi kârger olmayup, üç gün bu hâl müstemir ve ceng ü âşûb müstekar olup, encâm-ı kâr Çavuş-başı ve Segban-başı Ağa o tarafa imrâr ve iki tarafın zâbitleri ihzâr olunup, cem‘iyyetleri perâkende olmaz ise âhar vechile tedârükleri görüleceği îmâ olundukda, hîn-i muhârebede </span><span class="font14" style="font-weight:bold;">[M2 202] </span><span class="font14">fülkecilerden bir nefer zımmînin yeniçerilerden birini i‘dâm etdiği sâbit olup, mesfûrun salb ü izâlesi ile nizâ‘a faysal verilüp, bu vechile cem‘iyyetleri tefrîk ve miyâneleri tevfîk olundu. Şehriyâr-i zemân ve kahremân-ı kadr-tüvân hazretlerinin serpûş-endâz-ı hukka-i dehân oldukları dürr-i şehvâr latîfe bu ma‘reke hılâlinde zîb-i tabak-çe-i beyân olunduğu mütevâtir ü meşhûrdur.</span></p>
<h2><a name="bookmark929"></a><span class="font14" style="font-weight:bold;"><a name="bookmark4911"></a>Ba„zı tevcîhât</span></h2>
<p><span class="font14">Nişancı ‘Abdullah Efendi iki üç seneden berü tehammül<a name="footnote1936"></a><sup><a href="#bookmark4912">1936</a></sup><sup></sup> ü ‘usâ-i sefer ve ke’âbet-i münkaleb ile ‘alîl ve Âsitâne-i sa‘âdet yoluna nigâh-endâz-ı hasret olarak her zemân gûyây-ı — </span><span class="font14" style="font-style:italic;">hel min sebîl<a name="footnote1937"></a><sup><a href="#bookmark4913">1937</a></sup></span><span class="font14"><sup></sup> </span><span class="font14" style="font-style:italic;">”</span><span class="font14"> olmuşidi. Rikkat-i hâl ve şeybine merhamet ve Âsitâne-i sa‘âdet'e gitmek üzere nâyil-i izn ü ruhsat kılınup, beher sâl tarafına verilen üç bin beş <a name="bookmark4914"></a>yüz guruş mevkuf akçası kemâ-kân tarafına ihsân ve zilhiccenin on dördüncü günü<a name="footnote1938"></a><sup><a href="#bookmark4915">1938</a></sup><sup> </sup>münhal olan mansıbı ile Rıfat Ahmed Bey ferhân kılınup, Anadolu Muhâsebeciliği ile Kabakulak Yeğeni Süleyman Bey tebcîl ve mutasarrıf-ı sâbıkı olan Re‘fet Mustafa Efendi mülâhaza-ı nemâ ile Cebeciler Kitâbeti'ne tenzîl olundu.</span></p>
<p><span class="font14" style="font-weight:bold;">İhsân-ı Vezâret be-Süleyman Paşa ve ba„zı vekâyi„</span></p>
<p><span class="font14">Ziştovi muhâfazasında olan Mîr-i mîrân-ı kirâmdan<a name="footnote1939"></a><sup><a href="#bookmark4916">1939</a></sup><sup></sup> Arnabûd Süleyman Paşa bir müddetden berü Ordu-yi hümâyûn'da sarf-ı tâb u tüvân ve me‘mûr olduğu mahallerde kudreti kadar tekmîl-i şân-ı devlet-i ebed-bünyân edüp, bin nefer piyâde ve altı yüz nefer süvârîyi kendü mâlından tahrîr ile rûz-i hızırdan kasıma dek me’mûr olduğu mahalde istikrâr ve bu mukabelede rütbe-i vâlâ-yı Vezâret'le kâm-kâr olmak niyâzını tekrâr edüp, niyâzı müsâ‘adeye makrûn ve şartına îfâ etmek üzere zilhiccenin on beşinci günü<a name="footnote1940"></a><sup><a href="#bookmark4917">1940</a></sup><sup> </sup>o rütbe-i celîle ile kadri efzûn ve Yanya Sancağı'yla mazhar-ı lutf-i gûnâ-gûn olup, bu haber-i meserret mesmû‘ olduğu gibi birâderini vilâyetine irsâl ve müte‘ahhid olduğu askeri vaktiyle celb edüp, me‘mûr olduğu mahallerde isbât-ı vücûd ile efrâd-ı vüzerâdan ma‘dûd oldu.</span></p>
<p><a name="bookmark4918"></a><span class="font14">Bundan akdem Ordu-yi hümâyûn'da vukü‘ bulan ihtilâl hasebiyle, sâyir askerî gibi zümre-i topçıyân dahi perîşân ve bu fende mehâreti zann ü husbân olunanlara noksan tareyân edüp, teksîr-i neferâta bâdî ve nev-âzmûdegân fenn-i mezkûrun tezâyüd-i şevkine sebeb-i ‘âdî olmak irâdesiyle Şumnu </span><span class="font14" style="font-weight:bold;">[M2 203] </span><span class="font14">Kasabası hâricine birkaç kıt‘a hıyâm nasb olunup, Sadrıa‘zam Ağa Paşa ve Defterdar Efendi'yi istishâb ile zikr olunan mahalle zihâb ve mukaddemce ihzâr olunan topları i‘mâle mübâşeret ve nişân-gâha ‘adem-i isâbet ile Topçu-başı ve sâyir neferât ser be-zemîn-i şerm ü haclet olmuşlar iken, dördüncü def‘ada dâne-i top mânend-i âh-ı mazlûmân-ı bî-günâh râster ve sîne-i nişan-gâh olduğundan, me‘mûrlar kesb-i meserret ve def‘-i hacâlet eyleyüp, her bâr tecribe vü imtihân ile evkat-güzâr olmaları bâbında cânib-i Serdâr-ı ekremî'den tenbîh ü te‘kîd ve ‘ale'l-‘umûm neferâta ‘atıyyeler verilüp, câme-i şevk u rağbetleri tecdîd olundu.</span></p>
<h2><a name="bookmark931"></a><span class="font14" style="font-weight:bold;"><a name="bookmark4919"></a>„Akd-ı mütâreke</span></h2>
<p><span class="font14">Bâlâda güzâriş-pezîr-i hâme-i tahrîr olduğu ve</span><span class="font14" style="text-decoration:underline;">ch ü</span><span class="font14">zere Prusya ve Nemçe devletleri ‘akd-i musâlaha tevassutunu südde-i a‘lâdan reÇDve mücerred âsâyiş-i askerî ve re‘âyâ mekasıdıyla bi'l-ittifâk iltimâslarına müsâ‘ade-i seniyye rû-nümâ olup, anlar dahi Rusya me’mûrlarıyla mâdde-i mezkûreyi bi'l-müzâkere karar-gîr-i nizâm eylediklerini pâye-i serîr-i a‘lâya ‘arz u ifhâm etmişler idi. Binâ’en ‘alâ zâlik evvelâ in‘ikad-ı şurût-ı mütâreke ve sâniyen Murahhas ve mutevassıtlar ictimâ‘ıyla teşyîd-i kavâ‘id-i musâlaha olunmak ruhsatını hâvî taraf-ı Cihândârî'den bir kıt‘a hatt-ı hümâyûn şeref-rîz-i vürûd olup, Rusyalu mutevassıt bulunan devletler bî-garaz olmayup, her hâlde tâlib-i cezâ vü ‘ıvaz olmalarıyla, bu takdîrde dâ‘iye-i tavassut ile sulha râgıb olan devletlerden kesb-i fâyide-i zâyide etmek meczûm ve tarafeyne zararları isâbet etmek gayr-i mevhûm ol-mağla, iki devlet hod-be-hod murahhaslar ta‘yîniyle mütâreke vü musâlaha emrine tem-şiyet verdikleri hâlde müşâreket ve ihtılât-ı ecânibden terettüb<a name="footnote1941"></a><sup><a href="#bookmark4920">1941</a></sup><sup></sup> edecek zarar-ı mâlî ve mülkîden masûn ve musâlahayı bu veçhile bi't-terâzî kuvvetden fi‘le îsâl eylemek bu iki devlete her hâlde hayr-ı mahz olduğu bir emr-i gayr-i maznûndur” deyerek, kavm-i Tatar serbest olmak ve Eflâk ve Boğdan ber-vech-i tazmîn musâlahadan sonra Devlet-i ‘aliyye'ye red olunmak mâddeleri dahi esâs olarak der-meyân ve murahhaslar ta‘yîn eylediklerini beyân etmişler. Mâdde-i Tatar her ne kadar müşkil ü düşvâr ise dahi murahhaslar bir mahalle gelüp, iktizâsı üzere mükâlemeye şurû‘ etmeleri husûslarına it-tifâk-ı ‘ulemâ ve erkân-ı saltanat ile cevâz u ruhsat </span><span class="font14" style="font-weight:bold;">[M2 204] </span><span class="font14">verilüp, ‘akd-i şurût-i mütâreke ve buna müteferri‘ olan ahvâl fî-mâ ba‘d Serdâr-ı ekrem ve Rusya Feld merşa-li ile muhâbere ve istimzâc olunmak emri, hatt-ı hümâyûna idrâc olunmuşidi. Çünkü Devlet-i ‘aliyye min ciheti'l-mesârif mübtelây-ı meşâkk-ı zarûret ve re‘âyâ vü berâyâ tekâlîf-i seferiyye ile giriftâr-ı dü-şâha-i zarar u hasâret olup, mîzâc-ı askerîde fesâd ve rûz-i mesâfda ‘adem-i sebât ü inkıyâd birkaç seneden berü mücerreb-i erbâb-ı ictihâd olup, bu esbâb ile bir müddet seyf-i hısâm der-niyâm kılınmak zarûriyyât-ı mülkiyyeden olduğu, Ordu-yi hümâyûn halkının ise cezmen ma‘lûmu olup, Rusyalu dahi her ne kadar galebe ile ser-nümây-ı ‘ucb u gurûr oldular ise dahi, mâl ve asker cihetiyle mübte-lây-ı zarar-ı nâ-mahsûr ve sulha meyl ü rağbet maslahat-ı dâhiliyye vü hâriciyyelerine muvâfakat ile devletlerini mecbûr edüp, İmperatoriçe'nin mu‘teber ve manzûru ve mah-rem-i serâ-perde-i umûru olan Orlof<a name="footnote1942"></a><sup><a href="#bookmark4921">1942</a></sup><sup></sup> Baş-murahhas ve yirmi seneden berü Âsitâne'de Kapu Kethudâları olan Obreşkof İkinci Murahhas nasb olunduğunu merşallerine tahrîr ve ol dahi bu keyfiyyeti Ordu-yi hümâyûn'a tastîr ile emr-i mütârekenin bir ân akdem kâr-ı bend-i nizâm olmasını îhâm etmişidi. MÇ)eke şurûtu Ordu-yi hümâyûn'dan kaleme alınup, Serdâr-ı ekrem tarafından Merşal'e irsâl ve ol dahi birkaç kelime ‘ilâvesiyle Yergögi'de ve yâhûd Bükreş'de ‘akd-i mütâreke olunmasını izhâr-ı inbisât ile isti‘câl ve bu tarafdan dahi mukabele vü mu‘âmele bi'l-mücâmele izhârıyla te‘kîd-i hâl kılındı. Maksûd Girây Hân ulakların karşu tarafa zehâb u iyâblarından râyiha-i musâlaha is-tişmâm<a name="footnote1943"></a><sup><a href="#bookmark4922">1943</a></sup><sup></sup> ve Sadrıa‘zam ise askere fütûr ‘ârız olmamak niyyeti ile bu hatb-ı ehemmi nü-hüfte-i perde-i iktitâm edüp, nâ-gâh Hân cenâblarından mektûb vürûd edüp, ma‘iyyetinde bulunan üç beş yüz âdem ile Ruscuk'dan hareket ve Niğbolu'da olan askeri cem‘iyyetine zamm ile karşu tarafa ilkay-ı ru‘b u haşyet ve düşmen ile mukavemet <a name="bookmark4923"></a>mümkin olmadığı hâlde, ‘usât-ı re‘âyâyı nehb ü garet edeceğini tahrîr ü işâret etmiş, müşârun ileyhin temâm-ı mütâreke in‘ikad olunur iken izhâr-ı cesâret eylemesi mahall-i ta‘accüb u istiğrâb olduğundan fazla, derdest olan maslahatın ifsâdını müstelzim bir emr-i nâ-savâb olduğu bî-irtiyâb olmağla, emr-i mütârekeye şurû‘ olunacağını sırran ifâde ve Ruscuk'dan hareket etmiş ise </span><span class="font14" style="font-weight:bold;">[M2 205] </span><span class="font14">bir münâsib mahalle i‘âde olunmak üzere Silahdâr Kâtibi ‘Atâ‘ullah Beyefendi ‘ale'l-‘acele müşârun ileyh tarafına firistâde olunup, mûmâ ileyh vârıncaya dek, Hân mânend-i berk-i âteş-efşân Niğbolu havâlîsine debdebe-endâz-ı tafra vü ‘unvân ve mîr-i mûmâ ileyh verâsından yetüşüp, bu sırr-ı ni-hânı ‘ayân ve i‘âdesiyle mazhar-ı nevâziş-i Sadr-ı sâmî-mekân oldu.</span></p>
<h2><a name="bookmark932"></a><span class="font14" style="font-weight:bold;"><a name="bookmark4924"></a>Tevcîh-i İnebahtı be-Sadr-ı sâbık</span></h2>
<p><span class="font14">Müşârun ileyh merâkib ü revâhilden âzâde ve bu hâl ile mukaddem tevcîh olunan Trabzon'a ‘azîmeti mümkin olmadığı a‘zârını Rikâb ve Ordu-yi hümâyûn tarafına ifâde edüp, mansıbı tahvîl ve İnebahtı Sancağı tevcîhi ile mazhar-ı lutf-i cezîl oldu. Medîne-i münevvere Kazâsı'yla<a name="footnote1944"></a><sup><a href="#bookmark4925">1944</a></sup><sup></sup> kesb-i şeref eden Elmâs Paşa İmâmı-zâde hulûl-i ecel-i mev‘ûduyla vefât ve teslîm-i vedî‘a-i hayât edüp, bakıyye altı mâh müddetini Mısır Kadısı bulunan Hasan Paşa-zâde es-Seyyid Mehmed Sa‘îd Efendi itmâm etmek şerefiyle be-kâm oldu.</span></p>
<p><a name="bookmark4926"></a><span class="font14">Mekke-i mükerreme Kazâsı'nın tevcîhi zemânı dahi hulûl eylediğine binâ‘en, hükûmet-i mezbûre ile Şâm'dan ma‘zûl Sır Kâtibi es-Seyyid ‘Ömer Efendi nâyil-i e‘azz-i me‘mûl olup, Medîne-i münevvere Kazâsı dahi sâl-i âtiyede zabt etmek üzere sâbıka Edirne Kadısı Halîl Efendi-zâde Ahmed Efendi'ye irâde olundu.</span></p>
<h2><a name="bookmark933"></a><span class="font14" style="font-weight:bold;"><a name="bookmark4927"></a>Terfî„-i rütbe-i kuzât-ı Havâss-ı Refî„a</span></h2>
<p><span class="font14">Zikr olunan kazâ Bağdâd rütbesinin dûnunda menâsıb-ı Devriyye'den olup, belde-i merkumede zânû-zede-i sadr-ı istirâhat ve pertev-pâş-ı feyz ü bereket olan zât-ı Sürûşî sıfâta hürmeten ve kurb-i Saltanat-ı ‘uzmâda bulunduğuna rağbeten terfî‘-i rütbesi münâsib görülüp, Devriyye menâsıbından ihrâc ve Mahrec i‘tibârıyla Haleb ve Selânik mevleviyyetleri miyânına idrâc olunup, nemâsı kalîl olduğuna binâ‘en, Uzunca-âbâd Kazâsı ilhâkıyla nef‘ u cedvâsı teksîr olunup, Süleymâniyye müderrislerinden Şeyh-zâde es-Seyyid Mehmed Refî‘ Efendi'ye seksen beş saferinde<a name="footnote1945"></a><sup><a href="#bookmark4928">1945</a></sup><sup></sup> tevcîh olundu. Gurre-i ramazândan<a name="footnote1946"></a><sup><a href="#bookmark4929">1946</a></sup><sup></sup> zabt etmek üzere Mısr-ı Kahire ile sâbıka Haleb Kadısı Râşid-zâde es-Seyyid İbrâhim Edhem Efendi nâyil-i ferhat ve cumâdelûlâ gurresinden<a name="footnote1947"></a><sup><a href="#bookmark4930">1947</a></sup><sup></sup> İzmir Kazâsı'yla Çalkandı-zâde ‘Arif Mustafa Efendi raks-âver-i bezm-i meserret olup, gurre-i <a name="bookmark4931"></a>şehr-i rebî‘ulâhırdan tasarruf şartıyla Üsküdar Kazâsı, Nâlî Kaynı-zâde es-Seyyid Ah-med Efendi'ye ihsân ve cumâde </span><span class="font14" style="font-weight:bold;">[M2 206] </span><span class="font14">lâhıre gurresinden<a name="footnote1948"></a><sup><a href="#bookmark4932">1948</a></sup><sup></sup> Kuds-i Şerif Kazâsı, Gül Ahmed Paşa-zâde İsmâ‘îl Beyefendi'ye tevcîh ile kadri muvâzî-yi eyvân-ı geyvân kılındı.</span></p>
<h2><a name="bookmark934"></a><span class="font14" style="font-weight:bold;"><a name="bookmark4933"></a>„Azl ü nasb-ı Sadr-ı Anadolu ve tevcîh-i Edirne</span></h2>
<p><span class="font14">Sadâret-i Anadolu'da bir sene kadar icrây-ı ahkâm ve tesaddî-yi nakz u ibrâm eden ‘Âtıf Mehmed Efendi tekmîl-i müddet ve yevm-i nasbından pâyesi mu‘teber olmak üzere Anadolu Kadı‘askerliği Şeyhulislâm-ı esbak Es‘ad Efendi'nin mahdûm-i mükerrem-leri Şerîf Mehmed Efendi'ye tevcîh ü ‘inâyet ve Edirne Kazâsı'yla Birâder-zâde Ya‘kûb Efendi def‘-i hüzn ü kâbet eyledi. İslâmbol Kadısı Yahyâ Efendi'nin mu‘tâd olan müd-det-i hükûmeti resîde-i hayyiz-i intihâ ve Mekke-i mükerreme'den munfasıl ‘İlmî Dâmâdı ‘Ali Sâtı‘ Efendi gurre-i cumâdelâhıreden<a name="footnote1949"></a><sup><a href="#bookmark4934">1949</a></sup><sup></sup> İstanbul Kadılığı ile feres-rân-ı meydân-ı i‘tilâ oldu.</span></p>
<p><span class="font14">İstanbul Pâyesi olan ‘Ali Paşa-zâde ‘Abdullah Bey ve sâbıka Burusa Kadısı Mektûbî ‘Abdurrahîm Efendi birbirini te‘âkub ederek, merâret-i mevti zâyik ve dünyâyı bî-bekadan vâreste-i dü-şâha-i ümniyye vü ‘alâyık oldular.</span></p>
<p><span class="font14">Rumeli Kadı‘askeri olan Sâlih-zâde Mehmed Emîn Efendi, müddet-i ‘örfiyyesin itmâm ve ‘İvaz Mehmed Paşa-zâde İbrâhîm Beyefendi mükerreren Sadâret-i Rumeli ile tahsîl-i nâm eyledi.</span></p>
<p><span class="font14">İstanbul Kadısı ‘İlmî Dâmâdı ‘Ali Sâtı‘ Efendi'nin ta‘dîl-i kıyem ü es‘âr ve te‘dîb-i erbâb-ı ihtikârda cehli be-dîdâr ve butû‘ u rehâveti âşikâr olduğuna binâ’en, istîfây-ı müddet etmezden mukaddem ‘azl ile tenkîb ve Nakîbuleşrâf olup, sâbıka İstanbul Kadısı iken vaz‘ u reftârı mücerreb-i ba‘îd u karîb olan es-Seyyid İbrâhîm Efendi İstanbul Kazâsı'yla mükerreren tatyîb ve şevk u gayretine vesîle-i tezâyüd olmak içün Anadolu Pâyesi'yle tefrîh u tatyîb olundu.</span></p>
<p><span class="font14">Şâm Kazâsı'nın vakt-i tevcîhi<a name="footnote1950"></a><sup><a href="#bookmark4935">1950</a></sup><sup></sup> tekarrub ve şimdiden o tarîk-i sahîkın esbâbını tedârük ü temşiyete te‘ehhüb lâzım geldiğine bînâ‘en, sene-i âtiye rebî‘ulevveli gurre-sinden<a name="footnote1951"></a><sup><a href="#bookmark4936">1951</a></sup><sup></sup> sâbıka İzmir Kadısı Mukîm-zâde Dâmâdı İsmâ‘îl Efendi, hükûmet-i Şâm ile makzıyyu'l-merâm oldu.</span></p>
<p><a name="bookmark4937"></a><span class="font14">Sene-i âtiye rebî‘ulâhırmda</span><span class="font10">1 </span><span class="font14">zabt etmek üzere Kazây-ı Haleb ile Receb-zâde Mehmed ‘Arîf Efendi, nâyil-i matlab ve Kazâbâdî-zâde Mehmed Râfi‘ Efendi Kuds-i Şerîf hükûmetiyle ser-ber-âverde-i erbâb-ı rüteb oldu. </span><span class="font14" style="font-weight:bold;">[M2 207]</span></p>
<p><span class="font15" style="font-weight:bold;">VEKÂYİ„ SENE SİTTE VE SEMÂNÎN VE Mİ’ETE VE ELF</span></p>
<h2><a name="bookmark936"></a><span class="font14" style="font-weight:bold;"><a name="bookmark4938"></a>Me’mûriyyet-i ‘Abdulkerîm Efendi be-„akd-i mütâreke<a name="footnote1952"></a><sup><a href="#bookmark4939">1952</a></sup></span><span class="font14"><sup></sup></span></h2>
<p><a name="bookmark4940"></a><span class="font14"><a name="bookmark4941"></a>Beyne'd-devleteyn râbıta-bend-i nizâm olacak musâlahaya mukaddime olan mütârekenin bir ân akdem pezîrefte-i hüsn-i hıtâm olması tarafeynden bi'l-muhâbere karâr-gîr-i müzâkere olup, iki taraf murahhasları Yergögü'de ictimâ‘ ve mükâlemeye şurû‘ ile def-i ceng ü nizâ‘ etmek mücâvebesi dahi inkıtâ‘ üzere olup, lâ cerem Süvârî Mukabelecisi olan ‘Abdulkerîm Efendi mütâreke hıdmetine ta‘yîn ve yedine ruhsat-nâme verilüp, kâffe-i me’ûneti taraf-ı mîrîden rü’yet ve maslahatı tehvîn olunduğundan başka, Devlet-i ‘aliyye ile düvel-i Nasârâ miyânında rişte-bend-i istihkâm olan ‘uhûd u şurûta bi'l-mümârese iktisâb-ı ‘ilm-i icmâlî eden Dîvân Kalemi Kîsedârı Dürrî Efendi </span><span class="font10">3 </span><span class="font14">dahi mûmâ ıleyhe hem-dûş-ı murafakat ve muharremul-harâmın beşinci günü<a name="footnote1953"></a><sup><a href="#bookmark4942">1953</a></sup><sup></sup> Yergöğü tarafına ‘inân-tâb-ı teveccüh ü ‘azîmet oldular.</span></p>
<h2><a name="bookmark937"></a><span class="font14" style="font-weight:bold;"><a name="bookmark4943"></a>Lâhika<a name="footnote1954"></a><sup><a href="#bookmark4944">1954</a></sup></span><span class="font4"><sup></sup></span></h2>
<p><a name="bookmark4945"></a><span class="font14">Bekay-ı şân-ı Saltanat-ı seniyye ile ‘akd-ı şurût-i mühâdenet eğeçi menviyy-i zamîr-i erkân-ı devlet olup, ancak netîce-i mükâleme mechûl-i mutlak ve husûl-i musâlaha bâz-beste-i emr-i cenâb-ı Hak olup, jâj-hâyân-ı a‘dâdan teklîf-i mâ-lâ yutak mu‘âmelâtıyla in‘ıkad-ı sulh mukadder olmadığı takdîrde, lâ-mehâle i‘âde-i harb iktizâ edüp, bu sûretde cem‘-i askerde izhâr-ı kesel ü tüvânî bâ‘is-i nedâmet ü peşîmânî olacağından başka, âvâze-i mütâreke ‘avâkıb-ı umûrdan gafil olan askerînin dehlîz-i sâmi‘alarına dâhil olmağla, zarûrî terk-i sür‘at ü isti‘câl ve vaktiyle Mu‘asker-i hümâyûn'a ‘adem-i vusûlleri min ağlebi'l-ihtimâl olup, binâ-berîn evvel-behâra tertîb olunan cünûd-i muvahhidînin bir ân akdem mevkib-i Serdâr-ı ekremî'ye iltihâkları bâbında her tarafa emr-i ‘âlî-şân şeref-sudûr ve Selânik Mutasarrıfı Vezîr İbrâhîm Paşa sevk-i asâkire me’mûr oldu. Bu tedbîr-i dil-pezîrden sonra te’kîden lil-hâl tûg-i Âsafî dahi kanûn üzere ihrâc ve igrây-ı askerî tarîkasına intihâc olundu.</span></p>
<h2><a name="bookmark938"></a><span class="font14" style="font-weight:bold;"><a name="bookmark4946"></a>Hıtâm-ı emr-i mütâreke</span></h2>
<p><span class="font14">Mütârekeye Murahhas ta‘yîn olunan ‘Abdulkerîm Efendi ve ma‘iyyetinde olan Dürrî Efendi ve Dîvân Tercemânı İskerlet Ruscuğ'a vusûl bulup, vusûllerini karşu tarafa ihbâr ve Rusyalu tarafından ta‘yîn olunan [İvan] Simolin nâm şahısdan fi'l-hâl âdem gelüp, vakt-ı </span><span class="font14" style="font-weight:bold;">[M2 208] </span><span class="font14">mürûrların istifsâr etmişidi. Efendi-yi mûmâ ileyh dahi şehr-i mezkûrun on altıncı günü<a name="footnote1955"></a><sup><a href="#bookmark4947">1955</a></sup><sup></sup> karşuya geçeceğini ifâde ve âdemîsini i‘âde ile yevm-i mezkûrda Yergögü tarafına ‘ubûr ve kasabadan bir sâ‘at ilerüde nasb olunan hıyâma nüzûl ‘akabinde Yergögü'de olan Ceneral tarafından ve Murahhas olan Simolin câni-binden resm-i hoş-âmedî icrâ ve hıdmetde olmak içün kırk nefer katana ve bir nefer mayor irsâliyle hukük-ı ri‘âyeti edâ eylediler. İki üç gün sonra Rusya Murahhası ile bir yere gelüp, birbiriyle icrây-ı hüsn-i mu‘âmele ve ruhsat-nâmelerini mübâdele, ferdâsı mükâlemeye şurû‘ ve miyânelerinde otuz gün kadar münâkaşa vukü‘ bulup, mahall-i nizâ‘ olan mevâd ve tahte'ş-şurût muzmer olan fesâd-ı çîre destî- Serdâr-ı ekremî ile cerh u ta‘dîl ve kabûlü mümteni‘ olan îrâdât, delâyil-i ‘akliyye ile semt-i salâha tahvîl olunarak, sûret-i tevâfuk-i tahsîl olunup, saferu'l-hayrın yedinci günü<a name="footnote1956"></a><sup><a href="#bookmark4948">1956</a></sup><sup></sup> temessükler terkim ü tahtîm ve yek-dîgere teslîm ve Serdâr-ı ekrem ve Merşal taraflarından dahi tasdîk-nâmeler yazılup, maslahat-ı mütâreke tetmîm olundu.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
</div><br clear="all">
<p><a name="bookmark4949"></a><span class="font14">Bundan sonra resm-i mühâdâta mübâşeret ve Efendi-yi mûmâ ileyh ve ma‘iyyetinde olanlara ber-vech-i tefâvüt üç tulum semmûr verilüp, berü tarafdan dahi Rusya Murahhası'na bir donanmış at ve sır-kâtiblerine bin guruş ve tercemânlarına yedi yüz guruş i‘tâ ve resm-i vedâ‘ îfâsıyla ‘inân-ı mürâca‘at irhâ olundu. Efendi-yi mûmâ ileyhin hıdmeti istihsân ve bir ferve-i semmûr ile mazhar-ı ihsân kılındığından başka, Baş-muhâsebe Pâyesi'yle mahsûdü'l-akrân ve Dîvân Kîsedârı dahi bu mülâbese ile dâhil-i katâr-ı Hâcegân oldu.</span></p>
<h2><a name="bookmark939"></a><span class="font14" style="font-weight:bold;"><a name="bookmark4950"></a>Zikr-i şurût-i mütâreke</span></h2>
<p><span class="font14" style="font-weight:bold;">Şart-ı evvel: </span><span class="font14">İki asker bulundukları mahallerde muhârebeyi terk edeler.</span></p>
<p><span class="font14" style="font-weight:bold;">Şart-ı sânî: </span><span class="font14">Ruscuk'da ve Yergögü'de olan ru‘esây-ı askere imzây-ı sened ‘akabinde haber verilüp, Anadolu ve Rumeli askerine dahi bu‘dlarına göre ifâde-i hâl oluna.</span></p>
<p><span class="font14" style="font-weight:bold;">Şart-ı sâlis: </span><span class="font14">Tarafeyn askeri müddet-i mütârekede hâlleri üzere kalup, sevâhil-i Tuna'da bulunan tarafeyn askeri devletleri tarafından ta‘yîn-i hudûd oluncaya dek, Nehr-i Tuna hadd-ı fâsıl olup, müceddeden ebniye ihdâs olunmayup, tahrîb olunan yerler ve bâ-husûs Babadağı ve Tulça ve İsakçı ve Maçin ve Hırsova ta‘mîr olunmayup, </span><span class="font14" style="font-weight:bold;">[M2 209] </span><span class="font14">hâlleri üzere terk olunalar.</span></p>
<p><span class="font14" style="font-weight:bold;">Şart-ı râbi„: </span><span class="font14">Mütâreke ‘akdine Rusyalu tarafından Murahhas olan kimseye Âsitâne'ye ve andan Bahr-ı sefîdd'e vâki‘ Rusya donanması sergerdesine mütârekeyi i‘lân içün ruhsat verilüp, sergerde-i mesfûr dahi Devlet-i ‘aliyye donanmasıyla emr-i mütârekeye nizâm verüp, sevâhile ve Kırım'a Devlet-i ‘aliyye tarafından haber irsâliyle Tuna ve Turla boğazlarına İslâm gemileri girmeyüp, kâyinen men-kân Kırım sevâhili lîmânlarında dahi zikr-i âtî şurûtdan mâ‘adâ bilâ-zarûretin görünmeyeler. Ve Tuna Neh-ri'nde mevcûd olan sefâyinin had ta‘yîn olunan nehr-i kebîrde tûlen ve ‘arzan âmed ü reftlerine mümânâ‘at olunmayup, tarafeyn halkı miyânında hudûs eden nizâ‘, zâbitleri ma‘rifetiyle ‘adâlet üzere fasl ve lâzım gelen te‘dîbleri icrâ oluna.</span></p>
<p><span class="font14" style="font-weight:bold;">Şart-ı hâmis: </span><span class="font14">Özi ve Kılburun kal‘alarına mütâreke temşiyeti haberi vusûlünden sonra asker ve mühimmât-ı seferiyye irsâl olunmayup, zahîre irsâli câyiz ola.</span></p>
<p><span class="font14" style="font-weight:bold;">Şart-ı sâdis: </span><span class="font14">Zehâyir ile mahmûl sefâyin, muhâlif-i hevâ ve âhar gûne kazâ ile Kırım sevâhiline ve karşusunda vâki‘ Basarabya tarafından karaya düşer ise tahlîsına vü-cûhla i‘ânet olunup, mürûrlarına mümâna‘at olunmaya.</span></p>
<p><span class="font14" style="font-weight:bold;">Şart-ı sâbi„: </span><span class="font14">Tuna ve Kırım ve Basarabya taraflarına zahîre ile mahmûl Rusya sefînesi dahi kazâ‘en Devlet-i ‘aliyye hudûduna düşer ise ehâlî tahlîsına ve def‘-i muzâyakalarına sa‘y ile mürûrlarına mâni‘ olmayalar.</span></p>
<p><span class="font14" style="font-weight:bold;">Şart-ı sâmin: </span><span class="font14">Gürcistan ve Kuban ve sâyir Anadolu taraflarında vâki‘ iki tarafın askerine mütâreke haberi vusûlünde ehâlî ve askerleri şurût-i mütârekeye ri‘âyet ve her şehir ve kal‘a ve sâyir mahaller kimlerin yedlerinde ise o hâl ile kalup, ta‘yîn-i hudûd iktizâ eden mahallerde şurût-i mütâreke mer‘î ola.</span></p>
<p><a name="bookmark4951"></a><span class="font14" style="font-weight:bold;">Şart-ı tâsi„: </span><span class="font14">İşbu muhâdenenin müddeti Boğdan ve Eflâk ve Bucak ve Kırım ve Kuban ve sâyir tarafeynin arâzîsinde bilâ-istisnâ ve kezâlik Kara-deniz sularında musâlaha murahhasları ‘akd-i meclis edinceye dek, tarafeyn ser‘askerlerinin ittifâkıyla mütârekenin imtidâdı câyiz ola ve emâkin-i bâ‘îdeye bu haberin ‘ale'l-fevr iblâğı müm-kin olmayup, mevâzi‘-i karîbeye kıyâs olunmayarak, müddetleri bu senenin teşrîn-i evveli ibtidâsına dek mümtedd ola.</span></p>
<h2><a name="bookmark940"></a><span class="font14" style="font-weight:bold;"><a name="bookmark4952"></a>Nehzat-ı Serdâr-ı ekrem be-Sahrây-ı Şumnu</span></h2>
<p><span class="font14">Mevkib-i hümâyûna </span><span class="font14" style="font-weight:bold;">[M2 210] </span><span class="font14">müretteb olan asâkirin Nevrûz'dan evvel vürûdları, mukaddemâ menâşîr-i Sultânî ile ta‘cîl ve mütâreke behânesiyle müte‘ahhar olanları eşedd-i ‘ukubet ile tenkîl olunacağları tafsîl olunduğuna binâ’en, cümlesi mümtesil-i emr ü fermân ve fevc fevc Şumnu'ya doğru teveccüh eyledikleri vâsıl-ı sem‘-i îkân olduğuna binâ’en, Serdâr-ı ekrem hazretlerinin dahi bir ân akdem Şumnu Sahrâsı'na darbı hıyâm ile icrây-ı lâzıme-i nakz ü ibrâm eylemesi iktizâ etmekle, muharremü'l-harâmın on altıncı günü<a name="footnote1957"></a><sup><a href="#bookmark4953">1957</a></sup><sup></sup> sâlâr-ı gürûh-i enbiyâ râh-nümây-ı mehecce-i rüşd ü Hüdâ Habîb-i kib-riyâ Muhammedü'l-Mustafâ ‘aleyhi mine't-tahiyyati<a name="footnote1958"></a><sup><a href="#bookmark4954">1958</a></sup><sup></sup> ezkâhâ hazretlerinin ‘alem-i feyz-<a name="bookmark4955"></a>tev‘emleri salât ü selâm ile sandûkasından ihrâc olunup, huzûr-i erkân-ı devlet ile sütûnuna bend ve hâzır olanlar bu sa‘âdet-i bî-mânend ile şeref-mend ve şehr-i mezkûrun yirmi altıncı günü<a name="footnote1959"></a><sup><a href="#bookmark4956">1959</a></sup><sup></sup> Sadrıa‘zam ve Serdâr-ı ekrem hazretleri dahi sahrâda mansûb haymelerine müretteb alay ile pâ-nihâde-i vusûl ve sâyir müte‘ayyinân-i mev-kib-i hümâyûn dahi haymelerine duhûl ile mesâlih-i seferiyyeyi netîce-i efkâr u ‘ukûl eylediler.</span></p>
<p><span class="font14" style="font-weight:bold;">İhrâc-ı „atıyye ve beyân-ı ahvâl-i Şumnu</span></p>
<p><span class="font14">Ordu-yi hümâyûn'da leyl ü nehâr hidmet-i kitâbetle nisâr-ı nakd-i iktidâr eden küttâb ve sâyir hademenin ‘atıyyeleri bu âna dek karîn-i ‘ukde-i tesvîf ve bu sebeble hâlleri perîşân ü za‘îf olmuşidi. Bu esnâda cem‘an müstehak oldukları yetmiş bin guruş otâk-ı Âsafî'de ber-mûceb-i defter yek-be-yek tevzî‘ ve dâyire-i ma‘îşetleri tevsî‘ olundu. Müverrih Şumnu Kasabası'nın sâl-i fethiyle nâm-ı fâtihini tahrîr ve bu mikdâr ile iktifâ etdiğinden, Muharrir-i Fakır </span><span class="font14" style="text-decoration:underline;">tevs</span><span class="font14">î‘-i makaleye sâk-ı kalemi teşmîr ve nahl-i </span><span class="font14" style="text-decoration:underline;">berûmend-i fevâyidi tesmîr eyledi.</span></p>
<p><span class="font14" style="font-weight:bold;">ŞumnU: </span><span class="font14">Zâmm-ı şîn ve sükûn-i mîm ve nûn ve yâ ve gâhî nûndan bedel lâm ile Dobrıca'danDir depe tahtında bir şehr-i ma‘mûr olup, kakasını Gâzî Sultân Murâd merhûmun vezîri Hayreddîn Paşa-zâde ‘Ali Paşa yedi yüz seksen dokuzda sulh ile al-mışdır. Bin yüz elli dokuz târîhinde<sup>2</sup> Vezîr Kethudâsı olan Şerîf Halîl Efendi bu kasabadan olup, Tırnovî Kazâsı'nda olan ze‘âmetini hâssa çaldırup, vakf ü vezâyif tertîb ve bir mükellef câmi‘ binâsıyla medh ü senâsını zebân-zed-i ba‘îd ü karîb eyledi. Şehre müşrif kal‘a altında Dağ-pınarı derler müferreh neşîmengâhı olup, </span><span class="font14" style="font-weight:bold;">[M2 211] </span><span class="font14">eyyâm-ı sayfda ehâlîsi tenezzüh ve kesb-i hevâ ve mahall-i mezkûrede olan mâ-i karâh gayet bârid ve hûşkâr olduğu, o taraflarda geşt ü güzâr edenlere hüveydâdır. Mâ‘-i mezkûr şehirde olan âsiyâbları idâre ile ehâlîsi dakık öğütmede zahmet-keş olmazlar. Etrâfı bâg u râg ile müzeyyen ve hânelerinde olan hadâyik münbit-i sunûf-i ezhâr ü nesteren, hevâsı hûb ve mahbûbları dil-nişîn ü mergüb bir şehirdir.</span></p>
<p><span class="font14">‘An-asl zıbâ‘-i nâfire gibi vahşî ve ordu halkından dâmen-keş-i tebâ‘ud ü tehâşî iken, o kavmin ‘uzûbet-i lisân ve bezl ü ihsânları bürûdet-i mu‘âmelelerin germ ü sahtı dil-i sengînlerin mânend-i mûm nerm edüp, ordu rıhletinden sonra ekserî nu‘ûmet-i ekl ü şirbe i‘tilâf ile celây-ı vatan ve birer şahsa rabt-ı tereddüd ile il ve vilâyetlerine düş-men-i şûr-efgen oldular. Hîn-i fetihde yedi sekiz yüz hâneden ‘ibâret bir kasaba iken, mürûr-i zemân ile o cây-ı dil-güşâya rağbet-i nâs derkâr olup, tenâsül ü tevâlüd ve etrâf-dan tevârüd ile bir şehr-i ‘azîm ve dört beş bin hâneyi müştemil bir şehr-i cesîm olmuş-dur.</span></p>
<p><span class="font12">26 Muharrem 1186 = 29 Mayıs 1772 Cuma.</span></p>
<h2><a name="bookmark942"></a><span class="font14" style="font-weight:bold;"><a name="bookmark4957"></a>İhrâc-ı mevâcib ve zuhûr-i teşrîfât</span></h2>
<p><a name="bookmark4958"></a><span class="font14"><a name="bookmark4959"></a>Sunûf-i askerînin bin yüz altmış kîse-i rûmîden ‘ibâret olan bir kıst mevâcibleri Serdâr-ı ekrem sahrâya çıkdıkdan sonra ocağluya taksîm ve eltâf-ı Şâhâne ol veçhile ta‘mîm kılınup, hidmet-i mezkûre istikmâl kılındığı, ma‘rûz-i südde-i Şehriyâr-ı Cem-hısâl kılınmışidi. Silahdâr-ı hazret-i Tâcdârî ‘Abdullah Ağa vesâtatıyla mu‘tâd olan teşrîfât ve hatt-ı hümâyûn şeref-resân vürûd olup, Sadr-ı bedî‘u'l-fi‘âl teşrîfât-ı müstel-zimü'l-meserrâtı hutuvât-ı iclâl ile istikbâl ve mefhûm-i hatt-ı şerîfi cümleye iblâğ ile şevk u rağbetlerin iksâr ve teşekkürü mutazammın takrîr ile Silahdâr Ağa'yı mutayyab ü memnûn Âsitâne-i sa‘âdet'e tesyâr eyledi.</span></p>
<h2><a name="bookmark943"></a><span class="font14" style="font-weight:bold;"><a name="bookmark4960"></a>Havâdisât-ı müteferrika</span></h2>
<p><span class="font14">Silahdâr Ağası Kuru İbrâhîm Ağa bir merd-i câfî vü yâbis ve rutûbet-i mâliyyeden hâlî vü bâyis olup, bu esbâb ile i‘mâl-i neferâtdan ‘âciz ü muztarr ve ‘azli çokdan berü kalb-i Sadr-ı muvakkarda muzmerr olmuşidi. Birkaç seneden berü Ordu Kassâb-başısı olan ‘Ali Ağa tüvânger ü mâldâr ve o makule hıdemâtı ber-vefk-i me’mûl idâre eyleyeceği be-dîdâr olduğuna binâ‘en, saferul-hayrın yirminci sebt günü<a name="footnote1960"></a><sup><a href="#bookmark4961">1960</a></sup><sup></sup> Silahdâr Ağalığı'yla mazhar-ı mekârim ve selefi İbrâhîm Ağa </span><span class="font14" style="font-weight:bold;">[M2 212] </span><span class="font14">me‘zûnen Âsitâne tarafına ‘âzim oldu.</span></p>
<p><span class="font14">Nehr-i Tuna'nın ahad-ı tarafeyni yed-i a‘dâda olup, Sünne Boğazı'ndan Bahr-i siyâh'a donanma ihrâcıyla sevâhil-i İslâmiyye'yi iz‘âc eyleyecekleri havâdisi beyne'n-nâs dâyir ve o tarafların vücûb-i muhâfazası vârid-i hâtır olup, Aydoslu Mehmed Ha-sekî'nin bu hidmete liyâkati zâhir ve Edirne Bostancı-başısı nasb olunduğu takdîrde beş on bin âdem ile muktezî olan mahallerde isbât-ı vücûd eyleyeceği Rikâb-ı hümâyûn tarafından meczûm-i ekâbir olduğu, Kâyim-makâm Paşa tarafından bâ-emr-i hümâyûn Sadr-ı sütûde-şiyem hazretlerine ‘arz u tahrîr ve berü tarafda dahi re‘y-i mezkûr pe-sendîde-i sagır u kebîr olup, Hasekî-yi merkum fi'l-hâl ihzâr ve saferin yirmi üçüncü günü<a name="footnote1961"></a><sup><a href="#bookmark4962">1961</a></sup><sup></sup> Edirne Bostancı-başılığı ile mazhar-ı i‘tibâr kılınup, sûret-i me‘mûriyyeti tafsîl olunarak, Edirne tarafına tesbîl olundu.</span></p>
<p><span class="font14">Mora Muhassılı Vezîr Kelleci ‘Osmân Paşa zemânında ba‘zı haydûd makuleleri re‘âyây-i cezîreyi mübtelây-ı cevr ü i‘tisâf ve bu sebeble ehâlî-yi Mora miyânında ‘adem-i emniyyet âvâzeleri şâyi‘ olup, ebnây-ı sebîl ve sâyir kaviyy ü za‘îl seyr ü ikâmetden istinkâf eyledikleri sâmi‘a-res-i Sadr-ı Âsaf-evsâf olmağla, müşârun ileyh ma‘zûl ve Eğriboz Sancağı'na mevsûl kılınup, Mora Muhassıllığı ile Derbendler Başbuğu Vezîr ‘Ali Paşa nâyil-i e‘azz-i me‘mûl oldu.</span></p>
<h2><a name="bookmark944"></a><span class="font14" style="font-weight:bold;"><a name="bookmark4963"></a>Ahvâl-i Şeyhu'l-beled „Ali Bey</span></h2>
<p><a name="bookmark4964"></a><span class="font14">Vakt be-vakt ümerây-ı Mısrıyye'den bir şahs-ı zenîm kesb-i tehayyüz-i ‘azîm ederek, sâyir ümerâya gâlib ve teksîr-i hadem ü haşem ile Mısır hakkında zebân-zed-i nâs olan </span><span class="font14" style="font-style:italic;">“Ve hiye li-men galeb</span><span class="font14"><sup>1</sup></span><span class="font14" style="font-style:italic;">”</span><span class="font14"> hükmünü ihtilâsa mugrem ü tâlib olup, Haremeyn-i şerîfeyne müretteb olan gılâl ve nefs-i Mısır'da edâsı lâzım gelen idrârât ve Devlet-i ‘aliyye'ye beher sâl takdîmi mu‘tâd olan irsâliyye ve sâyir matlûbâtı bi-ecma‘ihâ nüfûs-i habîselerine tahlîs ve hevâdâr ittihâz eyledikleri eclâf-ı bî-insâfa ber-vech-i maktû‘ tahsîs eylediklerinden başka, zâhirde Devlet-i ‘aliyye'ye münkâd ve bâtında her biri bir hasm-ı müstemirrü'l-‘inâd olup, vülât-ı ‘izâma izhâr-ı ‘isyân ve ‘azl ü nasbları yed-i bâtışalarında olmak hasebiyle, mazarrat-ı tâkat-güzârlarından lerzân ve hîn-i hükûmetle-rinde insılâb-ı esbâb ile hall ü ‘akde kudret-yâb olamayup, biz'-zarûre re‘y-i sahîf ve hükm-i za‘îflerine râm ve vikâye-i ‘ırz u şân ile müddetlerini ber-vech-i sühûlet itmâma kemer-bend-i ihtimâm </span><span class="font14" style="font-weight:bold;">[M2 213] </span><span class="font14">olurlar idi. Merkumları mâlikleri olan za‘îfu'l-edyân ve hadîsü'l-îmân kimseler hîn-i ibtiyâ‘da şurût-i İslâmiyye'yi ta‘lîm ve mefrûzât-ı edâya kifâyet edecek kadar meleke vü kâbiliyyet şurûtunu takdîm lâzım iken, hemân o gün ‘ilm-i fürûsiyyet ve ahz ü fetk semtlerini te‘allüme sevk u delâlet ve anlar dahi şe‘âyir-i İslâmiyye bundan ‘ibâret olduğunu cezm ile fart-ı cehâlet ü gabâvetden evâmir-i Bârî'yi terk ü rafz ve ehl-i İslâm'a farz olan itâ‘at-i uli'l-emrden çeşm-i basîretlerini ‘guz edüp, hattâ şehrîlerden biri seyâhat kasdıyla Mısır'a varup, halâvet-i savtı hasebiyle vaktin Şeyhu'l-beledine imâmet içün sevk olundukda, lahn-ı İstanbul'a âşinâ olmak içün merkumu İmâm ve sadây-ı bülend ü hazînini mâye-i şevk u garâm etmişidi. Yevm-i mezkûrda mîr-i mezbûr kölelerden birini Hazînedâr ve yedine teslîm-i zimâm-ı mâl ü ‘akâr edüp, nemâz vakti geldikde, cemâ‘atle edây-ı farîzaya kıyâm ve imâm dahi cümleye tekaddüm ile nemâzı kılup, taşra çıkar iken Hazînedâr-ı cedîd İmâm'a hıtâb ve: “Veliyy-i ni‘metimiz olan mîr-i muhteşemin niçün ilerüsünde bulunup, terk-i hürmet eyledin! Bir dahi bu vaz‘-ı nâ-bercâya cesâret eylediğin hâlde seni tu‘me-i şîr-i şemşîr edeceğim muhakkakdır” deyü, serzeniş ü ‘itâb eylediğini bî-çâre İmâm Bey'e hikâyet ve imâmlar muktedâ ve nemâzda cümleye pîşvâ olduğunu ifâde ile hazînedârın def‘-i savlet ü mazarratını ve yâhûd imâmetden ‘afvını recâ eyledikde: “Hazînedâr yabâne söylemiş; tenbîh ederiz, lâkin sen dahi İmâm pek ilerüye geçüp, hetk-i perde-i hürmet ve beyne'l-hadem kesr ü şân ü menzilet edeyorsun” deyü tevbîh eylediği meşhûr ve mâlik ü memlûkün ahvâli ve bunların derece-i nâdânı ve cehâletleri bu kıssadan ma‘lûm-i erbâb-ı şu‘ûrdur.</span></p>
<p><span class="font14">Kutr-i Mısır'da el-yevm ser-nümây-ı bağy ü şekâ olan Şeyhu'l-beled ‘Ali Bey, İbrâhîm Kethudâ memâlikînden olup, te‘âkub-i ezmân ile Mısır'da Şeyhu'l-beled ve merci‘-i erbâb-ı kabûl ü redd olup, yetmiş yedi târîhlerinde Vezîr Gürcü Mehmed Paşa merkumun fesâd-ı zamîrine vâkıf ve her bâr mekr u mazarratından mütecânif olduğundan, imdâd-kâr-ı âzmûdegân-ı Mısır ile merkumu Mîru'l-hâc ve bu sebeble Kahire'den ihrâc etmişiken, hacdan ‘avdeti müşârun ileyhin ‘azli hengâmına tesâdüf edüp, hevâdâr-ları i‘ânesiyle tekrâr Mısır'a duhûl ve Şeyhu'l-beledlik hayyizine </span><span class="font14" style="font-weight:bold;">[M2 214] </span><span class="font14">vusûl ile kemâ fi'l-evvel nakz u ibrâm ve hall ü ihkâm mesâlihine meşgul oldu. Ancak mu‘âsırı olan ümerâ‘-i Mısrıyye'den ba‘zıları kuvvetde kendüye müşâkil ve ba‘zan umûruna müdâhale vü ta‘arruz ile itmâm-ı garazına hadd-i fâsıl olduğunu ta‘akkul ve bunlar Kahire'den istısfâ vü istib‘âd olunmadıkça, sûret-i infirâd tarafına teveccüh etmeyeceğini te‘emmül üzere olduğunu leyl ü nehâr serîre-i ahvâlini teftîş edenlere be-dîdâr ve ifnây-ı vücûdu zımnında birbiriyle istizhâr ve bagteten hânesini kebs ü muhârebe-i cüz&lt;v&gt;iyyeden sonra merkum Sa‘îd tarafına zâmile-bend-i hezîmet ü firâr oldu.</span></p>
<p><span class="font14">Yetmiş sekiz senesi evâyilinde<a name="footnote1962"></a><sup><a href="#bookmark4965">1962</a></sup><sup></sup> beyne'l-‘avâm Hammâm Şeyhi şöhretiyle nâmdâr olan şahs-ı kaviyyü'l-iktidârdan ber-nehc-i dehâlet taleb-i mu‘âvenet ve ol dahi mahzâ Pâdişah'a inkıyâd ü itâ‘at etmek şartıyla kuvvet verüp, Mısır'a idhâl ve kemâ fi'l-evvel Şeyhu'l-beled olup, umûr-i bâtılasında da‘vây-ı şirket-i mu‘âraza edenlerin ba‘zısını istîsâl ve ba‘zısını tard ile müşevvişü'l-hâl eylediği, Şâm Vâlîsi Vezir ‘Osmân Paşa tarafından südde-i sa‘âdete tahrîr ve emr-i gûş-mâl ü tedmîri gâh ‘Osmân Paşa tarafına ve gâh ehâlî-yi Mısır'a havâle olunduysa dahi, istîfây-ı hayât-ı se-rûzesi irâde-i hafiyyesiyle bu kâr-ı dûşvâr karîn-i ‘ukde-i te‘hîr olmuşidi. Şakıyy-i merkum bu ahvâle vâkıf ve izhâk-ı rûhûndan tersân ü hâyif olarak askerini teksîr ve agnîyây-ı Mısr'ı müsâdere ile cem‘-i mâl-i kesîr eyledi.</span></p>
<p><span class="font14">Seksen iki târîhine<sup>2</sup> gelince, suret-i ısyânını pûşîde-i perde-i ihtiyâl ve kâr-bend-i iştigal olduğu desâyis ‘âlem-firîbi ihfâ ile zâhirde irâ‘e-i hüsn-i hâl eyleyüp, sâl-i mezkûrda Moskovlu ile vuku‘ bulan muhârebeyi temâmca fursat ‘add edüp, tedrîcî i‘lân-ı ısyân ve Yenbu‘ı kahren zabt ve ehâlîsinin ba‘zısını küşte-i seyf-i bagy ü ‘udvân ve sâhte fermân ihtırâ‘ıyla Şerîf-i Mekke'yi ‘azl ve Cidde Gümrüğü'ne tarafından bir Bey nasb etmek misillü harekete cesâret eylediğinden fazla, Şâm Vâlîsi'ni bâlâda ber-vech-i icmâl tahrîr olunduğu vechile Şâm'dan teb‘îd ve aralıkda nüvîd-i fevtiyle berîd zuhûru, zikr olunan ümerânın sebeb-i insilâb-ı şu‘ûru olup, cümlesi perîşân ve nâ-bedîd olduğundan başka, ‘azl etdiği </span><span class="font14" style="font-weight:bold;">[M2 215] </span><span class="font14">şerîf halefi Şerîf ‘Abdullah'ın nasbı, sahte emr ile vuku‘ bulduğunu tahkik ile cem‘-i asker ve kemâ-kân Şerâfet'e zîb ü fer verüp, bu cihetle ‘Ali Bey mütelâşî vü muztarib ve âhar gûne desâyis ve sûret-i hakdan gelerek nümâyiş ‘arz edüp, fermân sıyâkında vücûh-i Şâm'a bu minvâl üzere ‘Arabiyyü'l-‘ibâre bir mektûb tertîb ve ikame-i edille-i tergib ü terhîb ederek, Şâm'a ib‘âs ve sükkânını bağy ü fesâda ihsâs eyledi. Mektûb-i mezbûr ‘aynı ile bu mahalle kayd olundu.</span></p>
<p><span class="font12">1 Muharrem 1178 = 1 Temmuz 1764 Pazar.</span></p>
<h2><a name="bookmark945"></a><span class="font14" style="font-weight:bold;"><a name="bookmark4966"></a>Sûret-i kâğıd</span></h2>
<p><a name="bookmark4967"></a><span class="font14">Sadare hâze'l-fermânü'l-celîlü'ş-şân min dîvâni Mısr el-mahrûseti'l-‘âlî dâmet le-hü'l-mefâhiru ve'l-me‘âlî bi-emrin men menne bihi'l-kerîmi'l-mennân ‘alâ ehli hâze'z-zemân fe-ezhera'l-‘adlü ve'l-emânü ve ‘amme bi'l-fazli ve'l-ihsân cemî‘i ehli'l-kurâ ve'l-büldân ve erğame unûfe ehli'l-cevri ve't-tuğyân. Emîru'l-ümerâ‘i ve'l-kirâm ve kebîru'l-küberâi'l-‘izâm el-muhtassu bi-mezîdi ‘inâyeti'l-meliki'l-‘allâm mîru'l-livâyi'ş-şerîf es-Sultânî ve'l-‘alemi'l- münîfi'l-hakânî'l- emîr ‘Ali Bey Mîru'l-hâc sâbıkân ve Kâim-makâm bi-Mısra el-mahrûse hâlen dâme ‘izzühû ve sa‘dühû ve bekâ emînü mazmûnihi hamden li-Bâriü'n-nesemi ve muhyi'r-rememi ellezî tekaddese ve ‘azume kadri'l-Haremi ve bâreke havlehû bi-cezîli'n-ni‘ami ve emera bi'l-‘adl fî sâ‘iri'l<a name="footnote1963"></a><sup><a href="#bookmark4968">1963</a></sup><sup></sup>-ümemi ve ev‘ade'z-zâlime bi'l-helâki ve'n-nekami el-kâ‘ilü Te‘âlâ fî kitâbihi'l-mübîn: — </span><span class="font14" style="font-style:italic;">Vallâhü lâ yuhib-bü'z-zâlimîn”<a name="footnote1964"></a><sup><a href="#bookmark4969">1964</a></sup><sup></sup> innellâhe lâ yuslihu ‘amele'l-müfsddîn”<a name="footnote1965"></a><sup><a href="#bookmark4970">1965</a></sup></span><span class="font14"><sup></sup></span><span class="font14" style="font-style:italic;">, felâ te’se ‘ale'l-kavm''--fâsikın”<a name="footnote1966"></a><sup><a href="#bookmark4971">1966</a></sup></span><span class="font14"><sup></sup> ve's-salâtü ve's-selâmü ‘alâ Rasûlihi'l-emîni seyyidi'l-halki ecma‘în el-kâ‘ilü ve hüve asdaku men kâle ez-zararu yezâlü ve ‘alâ âlihi ve ashâbihi'l-lezîne sâdû ve şâdû'd-dîn salâten ve selâmen dâ‘imîne ilâ yevmi'd-dîn ve ba‘dü fe-mezîdü's-selâmi ve't-tahiyyâti ve nevâmi'l-emri ve'l-berekâti ve cezîlü'n-ni‘ami ve 'l-hayrâti fî sâ‘iri'l-evkât ve's-sa‘âti ilâ hazreti'l-‘ulemâi'l-‘âmilîne ve'l-fukahâi ve'l-muhaddisîne'l-müftîne bi-şerî‘ati seyyidi'l-enâmi ve kuzâti'l-İslâmi ve erbâbi'l-menâsıbi ve'l-hükkâm ve'l-ekâbiri ve'l-a‘yâni'l-kirâmi ve'l-havâssu ve'l-‘avâmmü min ehli medîneti Dımaşki'ş-Şâmi e‘azzehümullâhü bi-nûri'l-‘adl ve ihkâmihi ve ecârehüm mine'z-zulmi ve zalâmihi ve ‘âmelehüm bi-eltâfihi ve ikrâmihi ve efâza<a name="footnote1967"></a><sup><a href="#bookmark4972">1967</a></sup><sup></sup> ‘aleyhim cezîle in‘âmihi âmîn. Ellezî yuhîtu bihi kerîmü ‘ilmiküm ve selîmü fehmiküm enne'l-ümmete lâ tecma‘u ‘ale'd-dalâleti ve kad ‘alimtum mâ fa‘lehü ‘Osman Paşa fî arzikum ve fî ğayrihâ mine'z-zulmi ve'l-cehâleti ve ennehü kad te‘arraza </span><span class="font14" style="font-weight:bold;">[M2 216] </span><span class="font14">lil-huccâci ve'z-zuvvâri ve sellata ‘aley-himü'l-eşrâre ve'l-fuccâre bi'l-eziyyeti ve'l-izrâri ve zaleme'l-müsâfirîne ve't-tüccâra ve ezâ ehle'l-emâkini'ş-şerîfeti ve beddele emne'l-haremeyni'ş-şerîfeyni bi'l-hufyeti ve te‘addâ hudûde'd-dîni ve sana‘a mâ-lâ yelîku bi'l-müslimîn ve kad kâle men lâ terâhü'l-‘uyûnü: — </span><span class="font14" style="font-style:italic;">Ve men yeta‘adde hudûdallâhi fe-ulâ‘ike hümü‘z-zâlimûn</span><span class="font14"> ”</span><span class="font10">6 </span><span class="font14">ve lemmâ bela-ğanâ ‘anhü mâ belağa ve ennehû fi-izâ‘i'l-arz'il-mukaddeseti ve kad velağa fe-bâdernâ li-sûi fi‘lehü bi'n-nakzi kemâ ezellenâ fi'l-‘âmi'l-mâzî min zulmihi'l-ba‘zu ve eradnâ nutahhira minhü tilke'l-arz nusraten li'd-dîn ve gayreten ‘ale'l-müslimîn ve a‘zamü'l-kasdi ve'l-ihtiyâci defu zararihi ‘ani'l-arzi'l-mukaddeseti ve'l-huccâci tebe‘an li'l-hadîsi'ş-şerîf, — </span><span class="font14" style="font-style:italic;">mâ halle bi-haramiküm halle biküm ”<a name="footnote1968"></a><sup><a href="#bookmark4973">1968</a></sup></span><span class="font14"><sup></sup> ve beleğana eyzan mâ fe‘ale bi'l-‘ulemâi fî Gazzete ve kad ezâkahüm'üz-zülle ba‘de'l-‘izzeti ve defenehüm fi'l-arzi bi'l-hayâti ve'l-hadîsü'l-kudsiyyu ‘ani'l-ilâhi: —</span><span class="font14" style="font-style:italic;">Men ezâ lî veliyyen fekad âze[n]ytühü bi'l-harbi”<a name="footnote1969"></a><sup><a href="#bookmark4974">1969</a></sup></span><span class="font14"><sup></sup> ve'l-‘ulemâü lâ şekke evliyâullâhi li-kavlihi Te‘âlâ fî kitâbihi'l-esmâ: </span><span class="font14" style="font-style:italic;">“İnnemâ yahşallâhe min „ibâdihi'l-„ulemâ<a name="footnote1970"></a><sup><a href="#bookmark4975">1970</a></sup></span><span class="font14"><sup></sup> ve izâ küntüm bi zâlike gayre râzîne ve ‘alâ def‘i za-rarihi gayre kadirîne fe nahnü inşâallahü kâdirûn ‘alâ izâleti mâ hünâlike ve kad eftîna'l-mezâhibe'l-erba‘ate bi zâlike festeharnâ'llâhe ve hüve ni‘me'l-velî ve se’elnâhü en yan-sura dîne Muhammedin bi-ulâ. Ve sarafne'l-himmete ve'l-emvâle fî rıza'l-Meliki'l-müte‘âl ve veccehne'l-asâkire ve'l-ebtâle li-yerfa‘ûne yede'z-zâlimi ve yesteriddûne'l-mezâlime ve yahfezûne'd-diyâre ve'l-me‘âlime ve yemîzûne'l-‘âtibe mine's-sâlimi ve'l-maksûdu minküm terkü'z-zâlimîne ve'l-‘abdü ‘anhüm </span><span class="font14" style="font-style:italic;">ve men yetevellehüm minküm fe-innehû minhüm<a name="footnote1971"></a><sup><a href="#bookmark4976">1971</a></sup></span><span class="font14"><sup></sup> ve in techedû fîmâ yedfa‘u'ş-şurûra ve tûcibü lekümü'l-ferahu ve's-surûra ve'l-gıbtata bi'l-‘adli ve'l-hubûri ve emîru'l-hâcc'iş-Şâmî min tarafinâ yetevellâhü hifzan ve sıyâneten li-huccâci beytillâh </span><span class="font14" style="font-style:italic;">fe te„âvenû „ale'l-birri ve't-takvâ velâ te„âvenû „ale'l-ismi ve'l„udvân<a name="footnote1972"></a><sup><a href="#bookmark4977">1972</a></sup></span><span class="font14"><sup></sup> ve'n-nasru mine'l-kerîmi'l-fettâhu limen talebe'l-‘adle ve's-salâhe ve hâ nahnü kad ahbernâküm ve li'l-mu‘âveneti ‘ale'l-hayri kad ihternâküm min kabûli hâze'z-zâlimi fî arziküm hazzernâküm fe'l-‘asâkiru kasidetün ileyhi ve cemî‘i mâ ledey-hi ve kad selletahâ gadabullyhi fahfezû minhü sâ‘ire emvâliküm ve ahvâliküm ve lâ ted‘ûhü yukımu fî arziküm beyne ‘iyâliâhi ve sahatuhü ‘aleküm ve rayü'l-‘ulemâi ve'l-ekâbiri a‘lâ —ve entüm bi‘l-mu‘âveneti ‘ale'l-hayri evlâ” ve ‘ale'l-karîbi<a name="footnote1973"></a><sup><a href="#bookmark4978">1973</a></sup><sup></sup> minküm ve'l-ba‘îdi ve't-târifi ve't-telîdi ve'l-ahrâri ve'l-‘abîdi emânullâhi ve rasûlihi ve emânünâ's-sa‘îdü </span><span class="font14" style="font-style:italic;">vallâhü yef„alü mâ yeşâü<sup>1</sup> ve yahkümu mâ yürîd</span><span class="font14"><sup>2</sup> ve'l-hayrü yekûnü ve's-sa‘bu yehûnü min fazlin illâ lehû<sup>3</sup>.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
<p><span class="font9">6</span></p>
</div><br clear="all">
<p><span class="font12">“^U </span><span class="font3" style="font-variant:small-caps;">JaJ ^Ij</span><span class="font12"> = Allah dilediğini yapar ” anlamına gelen bu cümle Kur’an Âl-i îmran 3/40 ve el-Hâc 22/18. âyetlerden hareketle söylenmiş olmalıdır.</span></p>
<p><span class="font12">“bjj U {3^ = (Allah) dilediği hükmü verir” anlamına glen bu cümle Kur’an, el-Mâide 5/1. âyetin son kısmında yer almaktadır.</span></p>
<p><span class="font12">J.AI </span><span class="font3" style="font-variant:small-caps;">Jj</span><span class="font12"> dl*Jl ^^^Jl </span><span class="font3" style="font-variant:small-caps;">aj</span><span class="font12"> j. j. j^L </span><span class="font3" style="font-variant:small-caps;">^LaJIj</span><span class="font12"> ^^UJl d o^li ^LAl </span><span class="font3" style="font-variant:small-caps;">a.jj^JI</span><span class="font12"> ^^. elj^i </span><span class="font12" style="font-style:italic;">j.</span><span class="font12"> eeLdJl J-d^Jl el.jiJİ </span><span class="font3" style="font-variant:small-caps;">Ula</span><span class="font12"> jd^ </span><span class="font3" style="font-variant:small-caps;">pI</span><span class="font12">^l </span><span class="font3" style="font-variant:small-caps;">j-.I cOL'aLJIj</span><span class="font12"> jj^Jl </span><span class="font3" style="font-variant:small-caps;">JaI</span><span class="font12"> t-^jJl </span><span class="font3" style="font-variant:small-caps;">^-PjIj</span><span class="font12"> dküJlj ^jâJI </span><span class="font3" style="font-variant:small-caps;">JaI</span><span class="font12"> j^^ eL^j^lj -y^kı </span><span class="font3" style="font-style:italic;font-variant:small-caps;">jJj</span><span class="font12"> eöy^lj </span><span class="font3" style="font-variant:small-caps;">&lt;JaxJI</span><span class="font12"> ^^li ed^y^l </span><span class="font3" style="font-variant:small-caps;">Iaa</span></p>
<p><span class="font12">^ı ^ısı^Ji </span><span class="font3" style="font-variant:small-caps;">uji ^Ij</span><span class="font12"> ^ikuı u^ı ^ıyjı e^ı uuı </span><span class="font3" style="font-variant:small-caps;">^Up ju&gt;j ^-^ji</span><span class="font12"> e^ı </span><span class="font3" style="font-variant:small-caps;">pI</span><span class="font12">^ı </span><span class="font3" style="font-variant:small-caps;">^j</span><span class="font12"> e<sub>f</sub>ı^ı</span></p>
<ul style="list-style:none;"><li>
<p><span class="font3" style="font-variant:small-caps;">j_4j</span><span class="font12"> ^Ul ^yJl </span><span class="font3" style="font-variant:small-caps;">j^.j</span><span class="font12"> ^.^^l j^jU İJjj </span><span class="font3" style="font-variant:small-caps;">ajjj^.</span><span class="font12"> j_^I </span><span class="font3" style="font-variant:small-caps;">LAjj oJa.j</span><span class="font12"> oyp ^li *^lj </span><span class="font3" style="font-variant:small-caps;">a.j^^JI ^^j</span><span class="font12"> ^LâjjlSj Lâjl. ^L^Jl </span><span class="font3" style="font-variant:small-caps;">j-. Uj cj.*-jJI ajL-5”</span><span class="font12"> ^i </span><span class="font3" style="font-variant:small-caps;">JLaj JjLaJI</span><span class="font12"> e^^yyij ^^^JL ^Ul </span><span class="font3" style="font-variant:small-caps;">ApjIj c^.,.^1 jjL.</span><span class="font12"> ^i JjAL </span><span class="font3" style="font-variant:small-caps;">j.Ij c^aJI</span><span class="font12"> ^jjy^j djj </span><span class="font3" style="font-variant:small-caps;">^jLj c^j^JI jjS </span><span class="font3" style="font-style:italic;font-variant:small-caps;">JJjj </span><span class="font12">J_^&gt; j-.^l </span><span class="font3" style="font-variant:small-caps;">aJj.j j!p ^^.™JIj öj-I^JIj</span><span class="font12"> ejj.lj| ^jâJl </span><span class="font3" style="font-variant:small-caps;">Jj-</span><span class="font12"> ^i jjJ^JJl </span><span class="font3" style="font-variant:small-caps;">Jjj ^3-^j</span><span class="font12"> ^ ^l ö| ej-JUl </span><span class="font3" style="font-variant:small-caps;">.^j</span><span class="font12"> ^ </span><span class="font3" style="font-variant:small-caps;">^Ij </span><span class="font12">j j| jjJli </span><span class="font3" style="font-variant:small-caps;">U^.j ö^^</span><span class="font12"> j^l IjiL^j IjiL. jjJJl </span><span class="font3" style="font-variant:small-caps;">ajI^^Ij</span><span class="font12"> dİ </span><span class="font3" style="font-variant:small-caps;">Jj-j</span><span class="font12"> Jly; </span><span class="font12" style="font-style:italic;">jj</span><span class="font12">~yl &lt;Jls j. ^A^I jAj </span><span class="font3" style="font-variant:small-caps;">J-jLaJI j-^aj^I</span><span class="font12"> yl^Jl o^^j j| </span><span class="font3" style="font-variant:small-caps;">oLj^JIj</span><span class="font12"> olSj^l &nbsp;&nbsp;&nbsp;&nbsp;^i eol</span><span class="font3" style="font-variant:small-caps;">j-^JIj ^.aJI</span><span class="font12"> Jjy^j oLS”j—</span><span class="font3" style="font-variant:small-caps;">Ij j.^I ^.Ijjj coL^-JIj</span><span class="font12"> ^^™Jl </span><span class="font3" style="font-variant:small-caps;">Jujj Jajj</span><span class="font12"> cj</span><span class="font3" style="font-variant:small-caps;">jJI</span></p></li></ul>
<p><span class="font12">ekj^lj </span><span class="font3" style="font-variant:small-caps;">^LS^Ij c^L^^JIj</span><span class="font12"> ‘^kJl ı_</span><span class="font3" style="font-variant:small-caps;">jLjjIj c^^.^I öL^sj ^Lj^I jl. aajj^j</span><span class="font12"> cj_-JjJl jjj^Jlj pL^âJlj cjJ^l^Jlj plJAl </span><span class="font3" style="font-variant:small-caps;">aİLLJL</span><span class="font12"> ft^J^Ljj </span><span class="font3" style="font-variant:small-caps;">a^^^j</span><span class="font12"> ^_UJl j. f*^jL^Ij &lt;^l^j|j </span><span class="font3" style="font-variant:small-caps;">Jj^JI</span><span class="font12"> jjL ^l ^».AypI e^LdJl yd.i Ayj. </span><span class="font3" style="font-variant:small-caps;">JaI</span><span class="font12"> j. </span><span class="font3" style="font-variant:small-caps;">^Ij^Ij</span><span class="font12"> ^^Ij^-^lj e^l^^l L. </span><span class="font3" style="font-variant:small-caps;">^_-j1p lSj aJ^^JI Jj- ^j^^</span><span class="font12"> ^ &lt;^^l </span><span class="font3" style="font-variant:small-caps;">oI</span><span class="font12"> p-^j^j </span><span class="font3" style="font-variant:small-caps;">^-J^j</span><span class="font12"> ft-^Jj- </span><span class="font12" style="font-style:italic;">^~ij^</span><span class="font12"> ^j </span><span class="font3" style="font-variant:small-caps;">^-^j</span><span class="font12"> ^Jül cj^I </span><span class="font3" style="font-variant:small-caps;">&lt;^LxjI</span><span class="font12"> J-jy^ p^dj ^^liIj ^l</span><span class="font3" style="font-variant:small-caps;">jS'Ij ajS^L jL^jJIj</span><span class="font12"> jl^^l .t^yp </span><span class="font3" style="font-variant:small-caps;">^1^&gt;j</span><span class="font12"> cjljyJlj </span><span class="font3" style="font-variant:small-caps;">^L^^^^JU ^^j^j Js &lt;jIj aJL^^JIj</span><span class="font12"> pJUl j^ L^</span><span class="font3" style="font-variant:small-caps;">j-p ^j</span><span class="font12"> f-^^jI &nbsp;&nbsp;&nbsp;LyL </span><span class="font3" style="font-variant:small-caps;">OLjSJ’</span><span class="font12"> &lt;kxi</span></p>
<p><span class="font12">y </span><span class="font3" style="font-variant:small-caps;">^.^j</span><span class="font12"> cjjı ijjj </span><span class="font3" style="font-variant:small-caps;">^aajj</span><span class="font12"> &lt;y^JL j-jj^Ji j-^</span><span class="font3" style="font-variant:small-caps;">j^ji</span><span class="font12"> j^I &lt;Jjjj </span><span class="font3" style="font-variant:small-caps;">aJjj^ji</span><span class="font12"> jyy^ı j-^I </span><span class="font3" style="font-variant:small-caps;">^^Ij</span><span class="font12"> cji^Jij jjjii^jJi f»y^j ey</span><span class="font3" style="font-variant:small-caps;">^^^Ij ^^j^I pISI</span><span class="font12"> ^i </span><span class="font3" style="font-variant:small-caps;">4jIj ^-j</span><span class="font12"> y </span><span class="font3" style="font-variant:small-caps;">aİj</span><span class="font12"> kklj LJ</span><span class="font3" style="font-variant:small-caps;">j</span><span class="font12"> ejjjJLJJl ^.djli ^l ijjj </span><span class="font3" style="font-variant:small-caps;">“^-j</span><span class="font12"> j^j dj-^-Jl ölyi ^ j^ cJls </span><span class="font3" style="font-variant:small-caps;">“^Sj</span><span class="font12"> j-ji^Jb ydj ^ jjj-U </span><span class="font3" style="font-variant:small-caps;">ö^^j ^^j^I ^3j a^ </span><span class="font3" style="font-style:italic;font-variant:small-caps;">j</span><span class="font12">^^t İJijIj ^^xJl 4jkb j^ ^^Ul ^LxJl ^i LıîjI </span><span class="font3" style="font-variant:small-caps;">IjS”</span><span class="font12"> ^ydU </span><span class="font3" style="font-variant:small-caps;">aİas </span><span class="font3" style="font-style:italic;font-variant:small-caps;">pj^</span><span class="font12"> LjjiLi </span><span class="font3" style="font-variant:small-caps;">^Jj jSj a^j^JI </span><span class="font12" style="font-style:italic;">^^^</span><span class="font3" style="font-style:italic;font-variant:small-caps;">j^-j</span><span class="font3" style="font-variant:small-caps;"> Jj</span><span class="font12"> u^yJi </span><span class="font3" style="font-variant:small-caps;">oja^-U La^j</span><span class="font12"> ^L^^Jij A^jyJi ^^j^ı </span><span class="font3" style="font-variant:small-caps;">jj </span><span class="font12" style="font-style:italic;"><sup>a</sup>^j^</span><span class="font12"> ^ii </span><span class="font3" style="font-variant:small-caps;">c^l*-j^ij</span><span class="font12"> j^yJi </span><span class="font3" style="font-variant:small-caps;">^JjIj cj,ji„ji ^1j öj^j </span><span class="font12">j^ d^l </span><span class="font3" style="font-variant:small-caps;">jj</span><span class="font12"> ^^jyJl </span><span class="font3" style="font-variant:small-caps;">^jJL^JIj öL&lt;^JL ^^j^I</span><span class="font12"> 1,5i f*^.iij SyAl </span><span class="font3" style="font-variant:small-caps;">Jaj (JjJI</span><span class="font12"> ft^jlil </span><span class="font3" style="font-variant:small-caps;">^-Sj</span><span class="font12"> öyP &nbsp;&nbsp;&nbsp;</span><span class="font3" style="font-variant:small-caps;">pUaJL Jaİ</span><span class="font12"> y </span><span class="font3" style="font-variant:small-caps;">L^jI IjALj</span><span class="font12"> &nbsp;&nbsp;&nbsp;&nbsp;Jj</span></p>
<p><span class="font12">ISlj </span><span class="font3" style="font-variant:small-caps;">cpUaJI</span><span class="font12"> oiLp j^ ^l ^y^^j </span><span class="font3" style="font-variant:small-caps;">1jj| ^j^^I ajIxS”</span><span class="font12"> ^i </span><span class="font3" style="font-variant:small-caps;">^JLaj aJjAJ</span><span class="font12"> ^l </span><span class="font3" style="font-variant:small-caps;">pLJjI Ul^</span><span class="font12"> ^ </span><span class="font3" style="font-variant:small-caps;">p^IaJIj</span><span class="font12"> ı &gt;j^JL </span><span class="font3" style="font-variant:small-caps;">a-jÜ</span><span class="font12"> JAi </span><span class="font3" style="font-variant:small-caps;">LJj</span><span class="font12"> ^^I ^Jjj </span><span class="font3" style="font-variant:small-caps;">Aajj^I</span><span class="font12"> ^^lUl {.£iI Jjj UJI.A y AJİJİ </span><span class="font3" style="font-variant:small-caps;">^İp</span><span class="font12"> djjiLi ^l </span><span class="font3" style="font-variant:small-caps;">p!^i</span><span class="font12"> d| j^*i jiJiLS </span><span class="font12" style="font-style:italic;">°Jj^</span><span class="font12"> ^ii ^ijj ej-*^lj </span><span class="font3" style="font-variant:small-caps;">j*p UJJ-j </span><span class="font3" style="font-style:italic;font-variant:small-caps;">jS</span><span class="font12">L™xJl k^&gt;-jj </span><span class="font3" style="font-variant:small-caps;">JLa-JI</span><span class="font12"> UJJl </span><span class="font3" style="font-variant:small-caps;">^^j</span><span class="font12"> ^i Jlj^^lj </span><span class="font3" style="font-variant:small-caps;">aj^JI</span><span class="font12"> l^i^^j </span><span class="font3" style="font-variant:small-caps;">c^İaj Jj^^</span><span class="font12"> ji ^^y eI </span><span class="font3" style="font-variant:small-caps;">öLJL^j c</span><span class="font12">jjl </span><span class="font3" style="font-variant:small-caps;">ç&gt;aj</span><span class="font12"> j-Aj ^l </span><span class="font3" style="font-variant:small-caps;">Lj</span><span class="font12">j^-^li jJLJl </span><span class="font12" style="font-style:italic;">lj</span><span class="font12"> &nbsp;&nbsp;&nbsp;&nbsp;ij^Sjlj pJldl j^ ^LAl </span><span class="font3" style="font-variant:small-caps;">Ojj-jj ^LaJIj</span><span class="font12"> jlJl e</span><span class="font12" style="font-style:italic;">jJi^ij</span><span class="font12"> (JLkJl dji _*-;. pJLÜl &nbsp;&nbsp;jjAÎJ jOlj</span></p>
<ul style="list-style:none;"><li>
<p><span class="font12"><sup>c</sup>j<sup>j</sup>t^<sup>|</sup>j </span><span class="font12" style="font-variant:small-caps;">&lt;-!<sup>jAL</sup>j</span><span class="font12"> ^d^b </span><span class="font12" style="font-variant:small-caps;"><sup>c</sup>jj^~J<sup>|</sup>j</span><span class="font12"> ^y<sup>1</sup> &nbsp;&nbsp;&nbsp;&nbsp;^^<sup>j</sup>J OJ^d<sup>1</sup> ji^i </span><span class="font12" style="font-variant:small-caps;"><sup>Lj</sup>?</span><span class="font12"> b-<sup>1</sup>-^ <sup>e</sup>b (*-4--“ <sup>Aj</sup>^<sup>i</sup> y*^ yji <sup>j</sup>^J &nbsp;&nbsp;&nbsp;&nbsp;&nbsp;</span><span class="font12" style="font-variant:small-caps;"><sup>Ja</sup>-^<sup>I</sup>j</span></p></li></ul>
<p><span class="font12">* &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;p.</span></p>
<p><span class="font3" style="font-variant:small-caps;">üIjAaJIj ç*-j^I ^^j IjJjLaj ^j </span><span class="font12" style="font-style:italic;">e^jâ—lj</span><span class="font12"> ^Jl </span><span class="font3" style="font-variant:small-caps;">^^p IjjjLa-İ</span><span class="font12"> ^l o-ı ^L^^J Ajl^^j </span><span class="font3" style="font-variant:small-caps;">LJJj o^j-j</span><span class="font12"> Uij^ ^^LdJl ^l^Jl </span><span class="font3" style="font-variant:small-caps;">j-^Ij </span><span class="font12">LJl </span><span class="font3" style="font-variant:small-caps;">Ha Jj-5</span><span class="font12"> j. ^Lt „-i </span><span class="font3" style="font-variant:small-caps;">jS</span><span class="font12"> ^l </span><span class="font3" style="font-variant:small-caps;">Jp ÂJjLajU j</span><span class="font12"> _'i di j^J </span><span class="font3" style="font-variant:small-caps;">Laj ^^JIj</span><span class="font12"> JdAl UH&gt; jJ ^LiJl ^l j^ </span><span class="font3" style="font-variant:small-caps;">^JIj </span><span class="font12">ijjîj j^lj^î </span><span class="font3" style="font-variant:small-caps;">5îL^ c</span><span class="font12"> l</span><span class="font3" style="font-variant:small-caps;">jJJjLİ a_U aL^^j</span><span class="font12"> ^l ^^P L^. dij AiJ L. </span><span class="font3" style="font-variant:small-caps;">jj^j .aJ|</span><span class="font12"> öd^lS &gt;l™ALi ^t.-S'ljjJj ^-S'^’jI ji</span></p>
<ul style="list-style:none;"><li>
<p><span class="font12"><sup>c</sup>d_xJ<sup>|</sup>j y*. ^d<sup>1</sup> d^J <sup>J</sup>J<sup>I</sup> </span><span class="font3" style="font-variant:small-caps;">jA^<sup>1</sup></span><span class="font12"> d^ </span><span class="font3" style="font-variant:small-caps;">â</span><span class="font12" style="font-variant:small-caps;"><sup>j</sup></span><span class="font3" style="font-variant:small-caps;">jI«</span><span class="font12" style="font-variant:small-caps;"><sup>JL</sup></span><span class="font3" style="font-variant:small-caps;">j</span><span class="font12"> ^îj </span><span class="font3" style="font-variant:small-caps;">Jp</span><span class="font12"> Jjd^b </span><span class="font12" style="font-variant:small-caps;"><sup>pLJ</sup>-</span><span class="font3" style="font-variant:small-caps;">*J</span><span class="font12" style="font-variant:small-caps;"><sup>|</sup> </span><span class="font3" style="font-variant:small-caps;">^Îjj</span><span class="font12"> jpöLp j-j jpS^jî </span><span class="font12" style="font-style:italic;">J&gt;</span><span class="font12"> Üj^-ü bj d</span><span class="font12" style="text-decoration:underline;">j^</span><span class="font12"> ‘ </span><span class="font3" style="font-variant:small-caps;">.*.^Ij</span><span class="font12"> öj^L </span><span class="font3" style="font-variant:small-caps;">j-c^JIj</span><span class="font12"> eijj l. </span><span class="font3" style="font-variant:small-caps;">^_x^jj</span><span class="font12"> pldj L. b*J^ </span><span class="font3" style="font-variant:small-caps;">^Ij</span><span class="font12"> ejLx™Jl </span><span class="font3" style="font-variant:small-caps;">LjL«Ij </span><span class="font3" style="font-style:italic;font-variant:small-caps;">Aj.jj</span><span class="font12"> ^l Ol.I d~xJlj jl</span><span class="font3" style="font-variant:small-caps;">^j^Ij jlUIj ojLLJIj </span><span class="font12">J^l J^i j. = Bu şerefi yüksek ferman, yüce Mısır hükümeti tarafından -Allah onun yüceliğini de-</span></p></li></ul>
<p><span class="font12">vamlı kılsın- ihsânı ve keremi bol olan Allah'ın kendisine lütuf ve ihsânda bulunduğu emîrin emriyle yazılmıştır. O idaresinde yaşayanlar arasında emniyet ve adaleti sağladı, fazîlet ve ihsânını köylerde ve şehirlerde yaşayan bütün herkese yaydı. Zulüm ve isyankârların burnunu sürtmek için emirlerin emîri, sonsuz ilim sahibi ve meliklerin Melîki olan Allah'ın kendisine lütuf ve inâyette bulunduğu Mirlivâ ve Alem sâhibi, sâbık Emîru'l-hâc, hâlen Mısır hükümeti'nin Kaymakâm'ı bulunan Ali Bey ki, onun şerefini, başarısını ve emniyyetini Allah devamlı kılsın. O Allah ki, yoktan var eden ve çü-</span></p>
<p><span class="font14" style="font-weight:bold;">[M2 217] </span><span class="font14">Merkumun işbu mektûb ile bi'l-intihâb<sup>1</sup> ta‘yîn eylediği İsmâ‘îl Bey ve Tantâvî ‘Ali Bey ve Habeş ‘Ali Bey, Zâhir ‘Ömer ile ittifâk ve Şâm etrafında olan ka-</span></p>
<p><span class="font12">rümüş kemiklere hayat verendir. Harem'in kadrini yüceltmiş, çevresini bol bol verdiği nimetlerle mübârek kılmış, diğer ümmetlere de adaletle hükmetmeyi emretmiş ve zâlimleri, Kur'an'da: —Allah zâlimleri sevmez”, (Âl-i imran 3/57, 140), şüphesiz —Allah bozguncuların işini düzeltmez” (Yunus 10/81) , —Artık böyle yoldan çıkmış kavme üzülme”, (el-Maide- 5/26) buyurarak, intikam almak ve helâk etmekle tehdît etmiştir. Bütün yaratılmışların efendisi ve sözü en doğru olan aleyhi's-salâtü ve's-selâm da şöyle buyurmuştur: —Zarar giderilir”, salât ve selâm kıyâmete kadar ona ve dine hizmet eden onun ashâbının üzerine olsun.</span></p>
<p><span class="font12">Bundan sonra, ziyâdesiyle selâm ve esenlik, bereket ve sayısız hayır ve nimetler her zaman âlimler, idareciler, fakîhler, muhaddisler ve Peygamberin şerîatiyle fetvâ veren müftüler, kadılar, makam sahipleri, ileri gelenler ve Şam şehrinin avâm ve havâssının; bütün hepsinin üzerine olsun.</span></p>
<p><span class="font12">Allah onları adalet nuruyla ve yerlerini (idarelerini) sağlamlaştırmakla yüceltsin, zulümden ve zulmün karanlığından korusun, onlara lütuf ve ikrâmıyla muâmele etsin, sayısız nimetlerini onlara akıtsın, âmin. Ümmet dalâlet üzere birleşmez ki, sizin ilminizin yüceliği ve anlayışınızın doğruluğu bunu göstermektedir. Siz Osman Paşa'nın topraklarınızda ve başka yerlerde işlediği cehâlet ve zulümleri biliyorsunuz. O hacılara ve ziyaretçilere saldırmış, onların üzerine şerlileri ve fâcirleri, (günahkârları) eziyet etmek ve zarar vermek için musallat etti, misafirlere ve tüccara zulmetti. Kutsal yerlerin halkına eziyet etti. Haremeyn'deki emniyetin yerini korku aldı. Allah (cc) : —Kim Allah'ın koyduğu sınırları aşarsa onlar zalimlerin tâ kendileridir” (el-Bakara 2/229) buyurduğu halde, dinin koyduğu sınırları çiğnedi. Müslümanlara layık olmadıkları ve bu zamana kadar görülmemiş muamelelerde bulundu. Müslümanlara ve kutsallarına dil uzattı. Biz de Müslümanlara ve dine yardım etmek, onun geçen sene de benzerini yaptığı zulümlerini ve kötülüklerini ortadan kaldırmak ve bu toprakları ondan temizlemek için harekete geçtik. Maksadın ve niyetin en büyüğü; onun mukaddes yerlere ve hacılara verdiği zararı ortadan kaldırmaktır. Zira hadis-i şerifte: —Sizin hareminize saldırana saldırmak helaldir” buyurulmaktadır. Hadis-i Kudsî'de; —Kim benim bir velîme (dostuma) eziyet ederse, şüphesiz ona harp ilan ederim” buyurulduğu, Kur'an-ı Kerim'de de: —Muhakkak Allah'dan hakkıyla âlimler korkar” (el-Fâtır 35/28) âyetinde de belirtildiği gibi âlimler şüphesiz Allah'ın velîleridir. Ayrıca siz onun yaptıklarına râzı olmadığınız halde, zararını önlemeye gücünüz olmadığından, O'nun Gazze'de âlimleri izzetten sonra zelil ettiği ve onları diri diri toprağa gömdüğü haberleri geldi. İnşâallah biz onu ortadan kaldırmaya güç yetirecek durumdayız. Bize dört mezhebin müftüleri, onunla mücadele konusunda fetvâ verdi. Velîlerin en güzeli olan Allah bizi bu işle görevlendirdi. Biz Muhammed'in yüce dinine yardım etmek istedik; gücümüzü ve mallarımızı Yüce Allah'ın rızası için harcadık. Ordumuz ve cesur adamlarımız bu zâlime engel olmak, zulümlerini ortadan kaldırmak ve memleketi ve dini şe‘âirini korumak, eğriyi doğrudan ayırmak, maksadıyla ona karşı gittiler. Sizden istenen, zâlimleri terk etmek ve onlardan uzak olmaktır. Nitekim: —Kim onları dost edinirse o da onlardandır” (el-Mâide 4/51) buyurulmaktadır. Yine eğer şerri def etmek için çalışırsanız, size sevinç ve mutluluk gerekli olur.</span></p>
<p><span class="font12">Tarafımızdan, Beytullah'ın hacılarını korumak ve emniyetlerin sağlamak için bir Emîrulhâc tayin edilmiştir. Çünkü; —İyilik ve takvâda yardımlaşın, günah ve düşmanlıkta yardımlaşmayın” (el-Maide 5/2) buyurulmaktadır. Zafer Allah tarafından adalet ve salâhı isteyene verilecektir. İşte biz size hayırda yardımlaşmak için durumu bildirdik. Bu zâlimi memleketinize kabul etmeme konusunda sizi ikaz ettik ve uyardık, şimdi ordumuz onun üzerine harekete geçti. O, Allah'ı gazaplandırdı, Allah da ona ve sahip olduğu herşeye gazabını musallat etti. Siz mallarınızı ve kendinizi onun şerrinden koruyun. Onu evlâd ü ıyâliniz arasına ve memleketinize davet etmeyin, âlimler ve büyükler, sizin hayra yardımcı olmanızın daha evlâ olduğu görüşündedir. Sizden yakın ve uzak, yeni doğmuş ve küçük, hür ve köle olan Allah'ın, Resûlünün ve bizim emânımız altındadır. —Şüphesiz ki Allah dilediğini yapar (Âl-i İmran 3/40) ve istediği şekilde hükmeder” (el-Mâide 5/1) Allah'ın lütfuyla zor kolaylaşır, hayır gerçekleşir.</span></p>
<ul style="list-style:none;"><li>
<p><span class="font12"><sup>1</sup> &nbsp;&nbsp;&nbsp;intihâb M2, K2, Ü : ûl^b B2.</span></p></li></ul>
<p><a name="bookmark4979"></a><span class="font14">sabâtı yağmâ vü ihrâk ve Şerîf cenâblarının mesned-i Şerâfet'e ‘avd u kudümüne mücâzât kasdıyla, gılâl ve sâyir idrârâtı kat‘ ve mücâvir-i buk‘ateyn-i mübâreketeyni giriftâr-ı muzâyaka vü imlâk eylediği, Şerîf-i Mekke ve ‘ulemâ ve vücûh-i nâs taraflarından ‘arz-ı pâye-i serîr-i a‘lâ kılınup, aktâr-ı Mısriyye ve sâyir memâlik-i Pâdişâhî'den a‘vân ü ensârı izâle vü tathîr ve kendüsü dahi ele getürülüp, ‘ibreten katl ü tedmîr kılınmak bâbında erkân-ı saltanat ittihâd ve fetvâya mürâca‘at olundukda, bağy mes‘elesine kıyâs ile meşrû‘iyyet-i izâleleri bâbında fetvâ dahi verilüp, Nu‘mân Paşa vech-i muharrer üzere Ser‘asker nasbıyla kesb-i isti‘dâd-ı nizâl ü tırâd ve Şâm'a varmazdan mukaddem Mısır askerine Serdâr olan Ebû Zeheb encâm-ı kârı mülâhaza ile bu emr-i müstekrehden rucû‘ u inâbet ve selâmet-i nefs itâ‘at-ı Pâdişâhî ile husûle geleceğini fehm ile izhâr-ı peşîmânî vü nedâmet edüp, başında olan asker ile Mısır'a duhûl ve ‘ulemâ ve sâyir müteneffisân-ı Mısriyye ile bu ahvâl-i vahîmü'l-encâmı müzâkereye sırran ve ‘alenen meşgul olup, ehâlî-yi Mısır ‘an-asl şakıyy-i merkumdan bîzâr ve sûret-i zâhirde mütebeyyen olan itâ‘atları îcâb-ı ıztırâr ile tenâvül-i ekl-i meyyite kabîlinden olduğu âşikâr olmağla, Ebû Zeheb ile hemân safkazen-i muvâfakat ve şakıyy-i merkumun bağteten konağını muhâsara ile îkâd-ı nâyire-i husûmet eylediler. Merkum müdâfa‘adan âyis ü nevmîd olup, nefâyis-i emvâlinden bir mikdârını har-vâr u enbâna imlâ ve mazhar-ı seg be-sahrâ olduğu haberi Ebû Zeheb tarafından saferu'l-hayrın yirmi altıncı günü<a name="footnote1974"></a><sup><a href="#bookmark4980">1974</a></sup><sup></sup> Ordu-yi hümâyûn'a vâsıl ve bu emr-i ‘azîmden kulûb-i nâsa tetarruk eden endûh ü kâbet zâyil olup, bekurî-yi a‘dâ tabl ü sûrnâ ve top u tüfeng ile âyîn-i sürûr u şâdumânî icrâ olundu. Şakıyy-i merkumun bakıyye-i ahvâli bundan sonra inşâ‘allâhü Te‘âlâ terkım ve kıssa-i ‘acîbesi tetmîm olunur.</span></p>
<h2><a name="bookmark946"></a><span class="font14" style="font-weight:bold;"><a name="bookmark4981"></a>Tevcîhât-ı Ocâğ-ı „Amire</span></h2>
<p><span class="font14">Zağarcı-başı Sâlih Ağa Yeniçeri Ağası Vezîr Süleymân Paşa'nın bergeşîdesi iken, eşkıyânın katlinde semt-i ifrât ihtiyâr olunup: “Aralıkda bî-cürm ü günâh </span><span class="font14" style="font-weight:bold;">[M2 218] </span><span class="font14">niçe kimseler mazhar-ı demâr u tebâh olunayor” kelâm-ı vahîmü'l-encâmıyla nâtıka-perdâz ve Kul Kethudâsı'nı hem-râz<a name="footnote1975"></a><sup><a href="#bookmark4982">1975</a></sup><sup></sup> ederek, ser-rişte-i güft ü gûyu dirâz eyledikleri vâki‘ ve gayr-i vâki‘ Ağa Paşa tarafından cânib-i Sadâret-penâhî'ye ilka ve lüzûm-i teb‘îdlerini îmâ etmekle, inhâsı sem‘-i kabûl-i Sadr-ı mekârim-şümûle mevsûl ve mukaddemâ Ba-zarcık tarafına me‘mûriyyetle def‘-i eşkıyâda zuhûra gelen hidmeti resîde-i mevki‘-i hüsn-i kabûl olan sâbıka Zağarcı-başı Halîl Ağa, Kul Kethudâsı ve Seksoncu-başı bulunan Yeğen Mehmed Ağa, Zağarcı-başı nasb u ta‘yîn ve merkumlar belây-ı lisân ile birer mahalde temkîn olundu.</span></p>
<h2><a name="bookmark947"></a><span class="font14" style="font-weight:bold;"><a name="bookmark4983"></a>Âmeden-i Mutasarrıf-ı Tırhala ve kırâ’et-i Mevlid-i Şerîf</span></h2>
<p><a name="bookmark4984"></a><span class="font14">Mora vak‘asında Sadrıa‘zam ma‘iyyetinde bulunup, hıdemât-ı Devlet-i ‘aliyye'de izhâr-ı celâdet ve bu mukabelede ihrâz-ı rütbe-i Vezâret eden Tırhala Mutasarrıfı Vezîr ‘Osmân Paşa Ordu-yi hümâyûn'a vürûd ve alay gösterüp, iktisây-ı ferve-i semmûr ile nâyil-i inbısât-ı nâ-mahdûd oldu.</span></p>
<p><a name="bookmark4985"></a><span class="font14">Rûhâniyyet-i hazret-i Hayru'l-Mürselîn'den istimdâd ü istî‘ânet kasdıyla Mevlid-i Şerîf kırâ’eti içün, erkân-ı devlet ‘akd-i rişte-i cem‘iyyet eyleyüp, nazm-ı güzîn-i Mev-lid-i hazret-i Hayru'l-Mürselîn'i sem‘-i cân ile gûş ve kurta-i binâ-gûş-i hûş eylediler.</span></p>
<p><span class="font14" style="font-weight:bold;">Âmeden-i murahhasân-ı Devlet-i „aliyye be-Ordu-yi hümâyûn</span></p>
<p><a name="bookmark4986"></a><span class="font14">İn‘ikâd-ı mütâreke ile ‘Abdulkerîm Efendi'nin ‘avdeti ve Rusyalu tarafından ta‘yîn olunan murahhaslar Yaş Kasabası'na gelüp, bu bâbda Merşal'in isti‘câli hâvî vürûd eden mektûbu bundan akdem Rikâb-ı müstetâb-ı Cihândârî'ye ‘arz olunmuşidi. Rikâb-ı hümâyûn'dan Tevkî‘î bulunan Yenişehirli ‘Osmân Efendi, Murahhas-ı Evvel ‘unvânıyla mümtâz ve diyânete müte‘allık bir mâdde vukû‘ bulur ise cerh u ta‘dîl etmek içün a‘lem-i belde olan Ayasofya Şeyhi, Murahhas-ı Sânî şânıyla ser-efrâz kılınup, o tarafda kâffe-i umûrları tensîk ve hatt u tirhâlleri hengâmında mesârıf-ı lâzımelerini mîrîden idâre içün Hâcegân-ı Dîvân-ı hümâyûn'dan Küçük İbrâhîm Efendi Defterdârlık maslahatıyla mûmâ ileyhimâya terfîk olunup, tevassut ümmîdiyle bunlar ile yola çıkan Nemçe ve Prusya elçilerine yirmi beşer bin guruş bedel-i ta‘yînât verilüp, rebî‘ulevvelin on ikinci Pazar günü<a name="footnote1976"></a><sup><a href="#bookmark4987">1976</a></sup><sup></sup> Âsitâne'den hareket ve rebî‘ulâhırın dördüncü günü<a name="footnote1977"></a><sup><a href="#bookmark4988">1977</a></sup><sup></sup> Ordu-yi hümâyûn'a vürûd edecekleri haberi vâsıl-ı ser-menzil-i şöhret olup, Teşrîfâtî Efendi murahhasların istikbâline ve elçilerin su‘âl-i </span><span class="font14" style="font-weight:bold;">[M2 219] </span><span class="font14">hâtırına ta‘yîn ve güzergâhları olan turuk u me‘âbire saf saf tavâyif-i askeri teşhîn ve irâ‘e-i kuvvet-i<a name="footnote1978"></a><sup><a href="#bookmark4989">1978</a></sup><sup></sup> Devlet-i ebed-karîn kılınarak, haymelerine îsâl ü temkîn kılındılar. Murahhaslar ile elçilerin su‘al-i hâtırları Sadr-ı ‘âlî-makam tarafından iltizâm olunup, otuzar miskal ‘anber ve yüzer dirhem ‘ûd birer kırmızı kîseye vaz‘ ve işrâba ve fevâkih ve sâyir me‘kûlâta müte‘allık birkaç tabla tertîb ü irsâl ile hâtırları tatyîb olundu.</span></p>
<h2><a name="bookmark949"></a><span class="font14" style="font-weight:bold;"><a name="bookmark4990"></a>Garîbe</span></h2>
<p><span class="font14">Murahhas-ı Evvel nasb olunan ‘Osmân Efendi Rikâb'da Re‘îsü'lküttâb ve merci‘-i ru‘ûs ü eznâb olan İsmâ‘îl Beyefendi'nin ma‘an me‘mûriyyetini niyâz ve taraf-ı Şeh-riyâr-ı bende-nüvâzdan; —Senin gaybet ve bu mâddeye me’mûriyyetin hasebiyle bu taraf hâlî kalup, musâlaha umûru ve sâyir ahvâl rü‘yetden ‘atıl olacağı zâhir olmağla, bu <a name="bookmark4991"></a>takdîrde beyin bu tarafda bulunması lâzım gibi görileyor” buyurduklarında, mümâiley-hin hod be-hod ihtiyâr-ı metâ‘ib ü meşâk nefsine gayet güç gelüp, hemân cevâba âgaz ve: “Hatb-ı musâlaha mevâdd-ı müşkileden olup, kat‘î müte‘azzir ve gayr-i yesîr ve bu mâddelere vuküf-i tâmmı olan Beyefendi kullarının murâfakatı, teshîl-i maslahatı mûcibdir” kelâmını tekrîr eylediğinden gayri: “Mümâ ileyhe ruhsat-ı murâfakat verilmediği hâlde, bu kulları dahi ‘afv olunmak niyâz olunur” deyü dâmengîr-i Şehriyâr-ı İskender nazîr oldukda, li-maslahatin mümâşât ve zâhirde İsmâ‘îl Beyefendi dahi levâzım-ı râh tedârüküyle iştigal ve aralıkda: “Cenâbınız ile yollarda seyr-i bâg u râg ve bu maslahatı tanzîm ile kulüb-i hussâdı pür-dâg ederiz” kavlini yevm-i hareketine dek telaffuz ile rehgîr-i semt-i mugalata vü iğfâl olmuşidi. Mümâ ileyhin orduya teveccühü günü İsmâ‘îl Beyefendi'nin tedârüki sâhte ve musanna‘ ve garaz-ı aslî kendüsünün bi'l-infirâd ‘azîmeti olduğunu tahkik ile ıtlâk-ı cürüb-i müsecca‘ eylediği mütevâtir u meş-hürdur.</span></p>
<h2><a name="bookmark950"></a><span class="font14" style="font-weight:bold;"><a name="bookmark4992"></a>İhsân-ı Vezâret be-Mütesellim-i Kütahya ve Mîr-i mîrân-ı Cidde ve havâdisât-ı sâ’ire<a name="footnote1979"></a><sup><a href="#bookmark4993">1979</a></sup></span><span class="font4"><sup></sup></span></h2>
<p><span class="font14">Anadolu Eyâleti'nde kapusuz eşkıyâsının kesreti ve fukarâ vü zu‘afâya vüfür mazarratı bundan akdem güş-güzâr-ı Sadr-ı ‘âlî-mikdâr olduğuna binâ‘en, ba‘zı elviye mü-tesellimleri o maküle eşrârın def‘-i tesallutlarına havâle olunduysa dahi, me‘mül-i devlet üzere bir maslahat görülmeyüp, ebnây-ı sebîl ve fukarâ-yi ra‘iyyet pâ-zede-i zulm-ü i‘tisâf oldukları tehakkuk ve bu fesâdın def‘ini Sadr-ı ‘âlî-kadr hazretleri dâ‘imâ<a name="footnote1980"></a><sup><a href="#bookmark4994">1980</a></sup><sup></sup> </span><span class="font14" style="font-weight:bold;">[M2 220] </span><span class="font14">tefekkür ü te‘ennuk edüp, âhır-i kâr birkaç seneden berü Kütahya'da Mütesellim-lik<a name="footnote1981"></a><sup><a href="#bookmark4995">1981</a></sup><sup></sup> ile şöhret-şi‘âr ve zabt ü rabt-ı memleketde izhâr-ı mâye-i cesâret<a name="footnote1982"></a><sup><a href="#bookmark4996">1982</a></sup><sup></sup> eden ‘Ömer Ağa'ya Kapusuz eşkıyâsını istîsâl ve o taraflardan def‘-i ihtilâl etmek şartıyla, bâ-rütbe-i Vezâret Anadolu Eyâleti tevcîh ve Cidde Beylerbeyisi Adanalı ‘Ömer Paşa'nın dahi hüsn-i sülük ü imtizâcı Şerîf-i Mekke ve Emîrü'l-Hac taraflarından tahrîr ile hakkında Vezâret recâ vü iltimâsları hayyiz-i kabüle resâ kılınup, târîh-i mezkürda menşür-i Vezâret tarafına firistâde ve muhavvel-i ‘uhde-i kifâyeti olan umüra kemâ-yenbagi ih-timâm eylemesi tarafına tenbîh ü ifâde olundu.</span></p>
<p><span class="font14">Sürücü ta‘yîn olunan Vezîr İbrâhîm Paşa askerin verâsın alup, rebî‘ulâhırın onuncu günü<a name="footnote1983"></a><sup><a href="#bookmark4997">1983</a></sup><sup></sup> mu‘asker-i hümâyüna resîde ve hidmeti makbül ü pesendîde olduğundan, fer-ve-i semmür ve iltifât-ı Sadru's-sudür ile ferah-nâk ü mesrür oldu. Bu def‘a Anadolu'dan munfasıl Vezîr Sun‘ullah Paşa, Eğriboz Sancağı'na nâyil ve selefi Kelleci ‘Osmân Paşa, Mu‘ârız (Saros) Boğazı muhâfazasına müntakıl oldu.</span></p>
<h2><a name="bookmark951"></a><span class="font14" style="font-weight:bold;"><a name="bookmark4998"></a>„Azîmet-i murahhasân-ı devlet berây-ı mükâleme</span></h2>
<p><a name="bookmark4999"></a><span class="font14"><a name="bookmark5000"></a>Mûmâ ileyhim üç gün kadar Ordu-yi hümâyûn'da ârâm ü teneffüs ve bundan sonra mahall-i mükâlemeye varup, Prusya murahhaslarının matlûbât-ı kâminelerini tecessüs vakitleri geldiğini Sadrıa</span><span class="font14" style="font-weight:bold;">„</span><span class="font14">zam teferrüs edüp, ibtidâ Murahhas-ı Evvel ve Sânî'ye birer semmûr kürk ile birer müzeyyen esb ilbâs ü ihdâ ve sâniyen Nemçe ve Prusya elçilerine kezâlik bu mu‘âmele icrâ ve ba‘zı zâdegân ve tercemân makülelerine dahi hıl‘atler ve işleme yağlıklar iksâ vü i‘tâ ve şehr-i mezkûrun on birinci günü<a name="footnote1984"></a><sup><a href="#bookmark5001">1984</a></sup><sup></sup> me’mûr oldukları mahalle semend-i ‘azîmetlerin tahrîk ü ircâ eylediler. Üç günden sonra Rusçuğ'a vürûd ve Ser‘asker ‘Ali Paşa tarafından teksîr-i cünûd ile alay tertîb olunup, birer mahalle tenzîl ve lâzimeleri bâliğan mâ belağ ihzâr u tekmîl olundu. Bu haber karşuya mün‘akis olup, Yergöğü Cenerali: —Eğer Murahhas-ı Evvel'de Büyükelçilik Pâyesi yoğise ibtidâ anlar bizi mülâkât ile mesrûr ederler” cevâbını irsâl ve ‘Osmân Efendi dahi rütbe-i mezkûre-nın vücûdunu beyân ve sâye-i Pâdişâhî'de o maküle pâyeleri âharlara ihrâz etdirmek kudreti olduğunu kemâl-i tesalluf ile âverde-i zebân-ı beyân eyleyüp, bu da‘vâyı mu-saddak hidmetlerinde olan tercemân, memhûr kâğıdıyla, </span><span class="font14" style="font-weight:bold;">[M2 221] </span><span class="font14">Ceneral'e hakıkat-i hâli beyân eyledi. Ol vechile karşu karşuya mesfûr ile cüzvî münâkaşadan sonra Yergö-ğü'ye mürûr ve nasb olunan hıyâmda dâmen-efşân-ı huzûr olduklarına müte‘âkıb Cene-ral-i mersûm tebrîk-i kudûm edüp, ‘avdetinde bir re‘s müzeyyen esb ile tatrîb ve ferdâsı Devlet-i ‘aliyye murahhasları dahi Ceneral'in çadırlarına varmağla, mesfûru tatyîb eylediler. Bir gün sonra Yergöğü'den hareket ve mâh-ı merkümun selhinde<a name="footnote1985"></a><sup><a href="#bookmark5002">1985</a></sup><sup></sup> Fokşan Kasabası kenârında tahsîs olunan mahalle ilkây-ı raht-ı ikâmet eylediler.</span></p>
<p><span class="font14" style="font-weight:bold;">İhsân-ı Pâye-i İstanbul be-Yâsînî-zâde Efendi</span></p>
<p><span class="font14">Murahhaslar henüz Ruscuk'da iken, mübâhasesi sebkat ve Moskovlu'nun İkinci Murahhası'nda Büyükelçilik Pâyesi olduğu dahi tashîh olunup: —Yâsînî-zâde Efendi'nin fazîlet-i zâtiyyesi hasmın mechûlü ve pâyesi yok vâ‘iz bir âdemdir” deyü, şâyed meclise idhâlden mümâna‘at zuhûr eder deyü, Serdâr-ı ekrem hazretlerine bu keyfiyyet tahrîr u işâret ve İstanbul Pâyesi'yle refî‘u'ş-şân kılınması ‘Osmân Efendi tarafından inhâ ve bu keyfiyyet südde-i ‘arz-ı a‘lâ kılınup, Efendi-yi mûmâ ileyh hakkında ‘avâtıf-ı ‘aliyye-i Cihânbânî erzânî ve pâye-i mezkûr ile dâric-i silm-i kâmrânî olmuşidi. Murahhaslar bir mahalle gelüp, herkes yedinde olan ruhsat-nâmesini ibrâz ve def‘-i şübhe ile kâr-sâz oldukları ‘akabinde rütbe husûsuna sarf-ı kelam ve Baş-murahhaslarda ve İkinci Murahhas olan Obreşkof'da Büyükelçilik rütbeleri olup, yedlerinde olan senedât ile rütbelerini tashîh ve Devlet-i ‘aliyye tarafından İkinci Elçi olan efendi-yi mûmâ ileyhin o mec-lisde henüz pâye fermânı resîde olmayup, karîben vürûd edeceği telmîh olunduysa dahi, Rusya murahhasları kavl-i mücerred ile mülzem olmayup, Pâye geleceğine dâyir Mu<a name="bookmark5003"></a>rahhas-ı Evvel ‘Osmân Efendi mührüyle mahtûm sened aldıkdan sonra Pâye emri dahi vâsıl ve miyânede vukû‘ bulan mu‘âraza müntefî vü zâyil oldu.</span></p>
<h2><a name="bookmark953"></a><span class="font14" style="font-weight:bold;"><a name="bookmark5004"></a>Mîr-i mîrân-şüden-i Arslan Bey</span></h2>
<p><a name="bookmark5005"></a><span class="font14">Mûmâ ileyh Topal ‘Osmân Paşa hafîdi Vezîr ‘Osmân Paşa'nın Kethudâsı olup, Mora hâdisesinde hidmet-i pesendîdesi meşhûd-i nâs ve bu defa Mîr-i mîrânlık ile ir-tifâ‘-ı kadri Vezîr-i müşârun ileyh tarafından iltimâs ve işbu şehr-i rebî‘ulâhırın yirmi dördüncü günü<a name="footnote1986"></a><sup><a href="#bookmark5006">1986</a></sup><sup></sup> mîr-i mûmâ ileyh rütbe-i Mîr-i mîrânî ile mazhar-ı lutf-i bî-kıyâs oldu.</span></p>
<h2><a name="bookmark954"></a><span class="font14" style="font-weight:bold;"><a name="bookmark5007"></a>Vukü„-i meşveret</span></h2>
<p><span class="font14">Murahhaslar </span><span class="font14" style="font-weight:bold;">[M2 222] </span><span class="font14">Âsitâne-i sa‘âdet'den gelür iken, Prusya elçisi Devlet-i ‘aliyye askeri birkaç senedir tahsîne elyak bir maslahat-ı nâfi‘aya muvaffak olmayup, hâl-i bedâvetden menzile-i hadariyyete intikâl ve düşmen dahi ru’esânın ‘adem-i mübâlâtıyla askerinin terk-i âzmâyiş-i cidâl ve ihtiyâr-ı fütûr u ihmâl eylemesini müşâhade ve tecribe ile pâ-bercây-ı nahvet ü istikbâr ve Devlet-i ‘aliyye askerini gözlerine gösterüp, mübâhasede celâdet ve evzâ‘-ı zor-mendî izhâr eyleyeceklerini iş‘âr ve böyle bir devlet-i kaviyyü'ş-şekîmeye Moskovlu'nun nazar-ı hakâret ile bakması lâyık u sezâ-vâr olmayup, Serdâr-ı ekrem hazretleri aralık aralık tebdîl-i yurd u mekân ve harbe isti‘dâd sûretini i‘lân eylese, teshîl-i maslahata ‘illet olacağını beyân etmişidi. ‘Osmân Efendi Prusya elçisinin takrîrini Sadr-ı sütûde-tedbîre ifâde ve bu mâdde kasd u irâde-i Serdâr-ı ekremî'ye tevâfuk etdiyse dahi, kıllet-i zehâyir mâni‘-i hatt u tirhâl-i asker olup, Ordu-yi hümâyûn'un ikişer üçer sâ‘at ilerüsünde birer ordu tertîb ve düşmene mukâbele mu‘âmelesini izhâr ile mükâlemeyi âzâde-i ‘ârıza-i tas‘îb suver-i mergubesi tasvîb olunup, fi'l-hakîka bu tedbîr-i sâyib min külli'l-vücûh münâsib ve Harb i‘âde eder ise asâkir-i îslâm cenge müte’ehhib bulunmuş olacağlarını mün‘akid olan meclis-i şûrâda medâr-ı kabz u bast olanlar bilâ-ihtilâf ikrâr u i‘tirâf ve bu re‘y-i savâbın fi‘le çıkmak bahsini dem-be-dem tecdîd ü istînâf eylediler.</span></p>
<p><a name="bookmark5008"></a><span class="font14">Binâ‘en ‘alâ zâlik Tırhala ve Selânik mutasarrıfları Vezîr ‘Osmân Paşa'ya ve îbrâhîm Paşa'ya birer ordu tanzîm ve asâkir ü mühimmâtları tetmîm olunarak, râbıta-i ikâmetleri tefkîk ve Ordu-yi hümâyûn'dan birer ikişer sâ‘at infisâl ile Silistire ve Ruscuk semtlerine tahrîk olundular. Serdâr-ı ekrem müşârun ileyhimâyı tevkır ve ma‘iyyetlerinde olan asâkirin şevk u gayretlerini tevfîr irâdesiyle, birer def‘a ordularına biniş tarîkı üzere ‘azîmet ve sunûf-i askerîyi ‘atâyâ ve ru‘esâsını iltifât ile ser-germ-i silâfe-i memnûniyyet eylediler.</span></p>
<h2><a name="bookmark955"></a><span class="font14" style="font-weight:bold;"><a name="bookmark5009"></a>Şurû„-i murahhasân be-mükâleme</span></h2>
<p><span class="font14">Yergöğü'de ‘Abdulkerîm Efendi ile vâki‘ olan mükâlemede imtidâd-ı mütâreke, murahhasların re‘yine ihâle ile tayy-ı makâle olunmuşidi. Murahhaslar bir mahalle ge-<a name="bookmark5010"></a>lüp, mütârekeyi ‘âşir-i eylüle dek medd ve tarafeynden tarh-ı külfet ve ahadühümâ âha-rın kadrine </span><span class="font14" style="font-weight:bold;">[M2 223] </span><span class="font14">ri‘âyet ve iktizâ eyler ise murahhaslar râkiben ve râcilen münferiden ve cem‘an mülâkât edüp, sır kâtibleri ve tercemânlarından mâ‘adâ istirâk-ı esrâr ve celb-i havâdis ü ahbâr içün mahall-i mükâlemeye şahs-ı vâhid takrîb olunmayup, murahhaslardan gayrîleri ba‘de'l-magrib mahallerinden hareket etmemelerine tenbîh olunmak ve musâlaha mukadder olmadığı hâlde, hudûda dek iktizâ eden levâzım ile esbâb-ı emniyyet ü râhat iltizâm ve eyyâm-ı mükâlemede ba‘zı bed-hâhlar si‘âyet ve ilkây-ı nifâk ile maslahatı ifsâd içün ihtırâ‘-ı urcûfe eyledikleri lede't-tahkîk iki tarafdan ketm olunmayup, yek-diğeri âgâh ve ref‘-i iştibâh etmek husûsları mükâlemeden evvel mukâvele ve cumâdelûlânın yedinci günü<a name="footnote1987"></a><sup><a href="#bookmark5011">1987</a></sup><sup></sup> bu resme ri‘âyet olunarak, tarafeyn murahhasları mahall-i mükâlemede ictimâ‘ ve sânihalarını birbirine ismâ‘ eyledikden sonra mutevassıtların meclis-i mükâlemeye duhûl ve ‘adem-i duhûlleri nizâ‘ı mümtedd olup, ne hâl ise şurût-i sâlifeyi mutazammın mütâreke senedleri iki tarafdan tahrîr ü imzâ ve temhîr ve ba‘de'l-mübâdele Devlet-i ‘aliyye'ye irsâli muktezî olan senedât vâsıl olduğu gibi ta‘yîn-i müddet ile eyyâm-ı mütâreke serhadlere ve sâyir iktizâ eden mahallere i‘lân ve ol bâbda neşr ü fermân ve def‘-i ‘udvân kılındı.</span></p>
<h2><a name="bookmark956"></a><span class="font14" style="font-weight:bold;"><a name="bookmark5012"></a>İcmâl-i mükâleme ve „avdet-i murahhasân</span></h2>
<p><span class="font14">Tarafeyn murahhasları vech-i meşrûh üzere mahall-i mükâlemede ictimâ‘ edüp, ibtidâ Nemçe ve Prusya elçilerinin meclis-i mükâlemeye duhûlleri mebhasi dermeyân kılındıkda, Rusya Baş-murahhası Orlof, mukaddemâ Nemçe Devleti ıslâh-ı cânibeyn kasdıyla tevassut taleb eyledikde: —Devletimiz müte‘ayyin bir devlet olup, âharın tevas-sutuna ‘adem-i tenezzül ile maslahatını hod-be-hod ru’yet eyleyeceği haberini Nem-çelü'ye teblîğ ve gâyeten mâ-fi'l-bâb ri‘âyet-t hâtır iltizâmıyla hâricden müşkili teshîl ve mevâdd-ı sa‘beyi tahlîl üzere Nemçelü ve<sup>=</sup>bi't-teba‘ Prusyalu'nun ma‘an bulunmalarını devletimiz tesvîğ edüp, bu takdîrde elçilerinin meclis-i mükâlemeye duhûlleri memnû‘ olduğunu hasran ifhâm ve metâlib-i sâyirelerini bâdî-yi emrde setr ü ibhâm eylediler. Meclis-i dîgerde tarafeyn elgâz u rumûz ile bir zemân sahn-perdâz ve neden sonra îzâh-ı mübhemât ve tasrîh-i kinâyâta âgâz ederek, Rusyalu sebebiyet da‘vâsına temessük ve nakz-ı ‘ahdı Devlet-i ‘aliyye'ye isnâd ve tazmîn talebini pîş-nihâd eyleyüp, berü tarafdan dahi </span><span class="font14" style="font-weight:bold;">[M2 224] </span><span class="font14">mebde-i ceng kendüleri olup, Leh ve Balta'da olan tecâvüz ve te‘addîleri ta‘dâd olundukda, şimdilik bu sohbetden i‘râz u ıdrâb ve garaz-ı aslîleri olan serbestiyyet-i Tatar mâddesini işrâb eylediler.</span></p>
<p><span class="font14">Devlet-i ‘aliyye murahhasları serbestiyyet-i Tatar'da nümâyân olan a‘zâr-ı şer‘iyyeyi bast ü beyân ve kabûlü ‘adîmü'l-imkân olduğunu mukaddemât-ı müselleme ile âverde-i zebân eylediklerinde, Rusya murahhasları tekrîr-i kelâm ve: —Tatar iki devlet miyânına her bâr ilkây-ı fesâd eyleyerek, sebeb-i kâr-zâr u hısâm olup, serbelçolduk-ları hâlde istinâd eyledikleri devlet zâhiru'l-iktidârdan rişte-i ümmîdleri munkatrmarak, tervîc-i fesâda bâ-re‘y-i istıtâ‘atları kalmayup, kendi halleriyle müştağil olacağları zâhirdir” dediklerinde, berü tarafdan mukabele ve mâdde-i serbestiyyet ictimâ‘-i halîfe-teyn kazıyyesini intâc ve bu sûretde Devlet-i ‘aliyye yine muhârebeye muhtâc olarak musâlahanın semeresi gayr-i mu‘ayyen olacağını tasrîh ve Rusyalu bahr-i hâciz olmasa te‘addüd lâzım geleceğini telmih ile ba‘zı mümâselât ikamesine mübâşeret ve berü tarafdan dahi da‘vây-ı sâdık olsa bile fasl-ı bahr kazıyyesini<a name="footnote1988"></a><sup><a href="#bookmark5013">1988</a></sup><sup></sup> ittisâl-i arz-ı müntefî eylediğini îmâ ile nakz-ı müdde‘âlarına mübâderet ve giderek tekessür-i kıl ü kal ile nizâ‘ ü cidâl vâsıl-ı derece-i gayet ü kemâl olup, encâm-ı kâr serbestiyyet, musâlahanın esası ve sâyir mevâddın mebnâsı olup, kabûl olunmadığı sûretde âhar mâddelerin mükâleme ve kat‘ına ruhsatları olmadığını Rusya murahhasları takrîr ve fesh-i meclis ile husûl ve ‘adem-i husûl-i mühâdeneyi bâz-beste-i hükm-i takdîr eylediler.</span></p>
<p><span class="font14">Bir iki gün sonra ba‘de'l-magrib Orlof tek ü tenhâ ‘Osmân Efendi'nin haymesine varup, serbestiyyet mâddesinin kabûlü zımnında haylî mu‘âraza vü muhâcce edüp, ‘Osmân Efendi her su’âline cevâb ile mesfûru nevmîd ve Peterburg'da İmperatoriçe muvâcehesinde<a name="footnote1989"></a><sup><a href="#bookmark5014">1989</a></sup><sup></sup> nizâmına müte‘ahhid olduğu serbestiyyet mâddesinden tebrîd eyledik-de, ferdâsı ‘arabalar ihzârıyla Devlet-i ‘aliyye murahhaslarının ‘avdetini îhâm ve anlar dahi bilâ-istîzân Ruscuk tarafına ‘atf-i zimâm eyleyüp, serbestiyyet mâddesinde îrâd olunan ‘özr-i şer‘îyi gûyâ ifâde zımnında Orlof Peterburg tarafına ‘âzim ve Obreşkof Merşal miyânında kayim oldu. ‘Osmân Efendi fenn-i mugalata vü muhâverede yektâ ve semt-i cedel </span><span class="font14" style="font-weight:bold;">[M2 225] </span><span class="font14">ü mu‘ârazada bir dâhiye-i dehyâ olup, Moskov murahhaslarını söz ile it‘âb ve maslahatı akça ile tesviye ederim zu‘muna zehâb ile haylî ıztırâb çeküp, ancak Rusyalu kelâm-ı müdellel ve garazlarına muvâfık bedel ile mülzim olmayup, temşiyet-i metâliblerinde ibtidâ sabr u te‘ennî ihtıyâr ve ümmidleri munkatı‘ oldukda, tedrîcî sebât ü metânet ve giderek metânet ve ısrâr izhâr edegeldikleri mücerreb-i erbâb-ı hunket ü ihtibâr olup, ‘Osmân Efendi dahi serbestiyyet mâddesini bir kalibe ifrâğ etsem lisân-ı ‘ulemâya düşüp, âharını bir varta-i hevl-nâke ilka ile ma‘mûre-i bedenimi ifnâ ederler havfıyla zehre-tirâk olup, gayetine nazaran kat‘ında sühûlet ve devlete küllî menfa‘at olacak musâlahayı tanzîme cesâret edemeyüp, bu sebeble ceng teceddüd ü tekarrur ederek, kati çok nüfûs u emvâl berhem-zede-i dest-i izmihlâl olup, giderek düşmen memleket-i Kırım'a dahi mâlik ve yevmen fe-yevmen menâfi‘-i ticâreti tevsî‘a mütehâlik oldular. Mükâleme meclislerinde Efendi'nin yaygarasını Rusya murahhasları istimâ‘ etdikçe: —Bu âdem dîvânedir desek sû‘-i edebdir, ‘âkildir desek tavrı dâ‘ire-i ‘akıldan hâricdir, ancak bu ‘akıl bizim bilip işitdiğimiz ‘ukûlden değildir” dedikleri meşhûrdur.</span></p>
<p><span class="font14">Sadrıa‘zam maslahatın ‘adem-i reviyyetinden ve askerin bir müddet istihsâl-i râhatına vesîle olan mütârekenin inkızâsından gayet müte‘essir ü dil-gîr olduğu hâlde, Rusya Merşali'nin bir mektûbu gelüp, iki tarafın murahhaslarını zımnen zemm ü kadh ve vakitleri mu‘araza ve mükâbere ile geçüp, envâ‘-ı su‘ûbetle tertîb etdiğimiz mütâreke eyyâmını ve maksûdun bi'zzât olan musâlaha mevâddını halel-pezîr eylediklerini kemâli sûz u güdâz ile Serdâr-ı ekrem tarafına tahrîr etmişidi. Fi'l-hâl otâk-ı Serdâr-ı ek-remî'de meclis-i meşveret mün‘akid olup, askerin kılleti ve her cânibi ihâtaya ‘adem-i kudret ile şitânın kudûmunu ve meştâya müretteb olan askerin üç mâha dek verâsı alı-namayup, düşmen her tarafdan zuhûr eyledikde, miknet-i mukavemet meslûb olduğunu ve bu sûretde ser-rişte-i mütârekenin inhilâli mesâlih-i harbiyye-i devlete bir vechile muvâfık olmadığını yegân yegân beyân ve ‘an-asl Mareşal sulh u mühâdeneye tâlib ve Halîl Paşa vaktinden berü bu maslahatın temşiyetine mükibb ü râgıb olup, ‘Osmân Efendi berüye geçmeden mesfûra makam-ı Sadâret'den bir mektûb yazılsa ve imtidâd-ı mütâreke ile i‘âde-i mükâlemeye hâhiş gösterilse, garaz-ı devlet hâsıl oldu ne a‘lâ, </span><span class="font14" style="font-weight:bold;">[M2 226] </span><span class="font14">olmadığı sûretde devlet asker ü zehâyir cem‘iyle nizâm-ı ahvâl-i sevâhile tekayyüd ü ihtimâm ve isti‘dâd-ı mukabele kesbi ile izhâr-ı kuvvet-i Devlet-i ebed kıyâm eder” deyü, meşveretde bulunan ekâbirân-ı devlet Sadrıa‘zam'ın bu re‘ye muvâfık selîkasına tâb-dâde-i i‘ânet ü dirâyet-mend ve bu keyfiyyâta vâkıf hâcegândan bir âdem irsâlinde yek-zebân-ı muvâfakat oldular. Bu re‘y üzere me‘ânî-yi sâbıkâyı şâmil Merşal'in vârid olan mektûbuna cevâb yazılup, Muharrir-i Fakır'i intıhâb ile Serdâr-ı ekrem hazretleri: —Efendi göreyim seni! Mütâreke bu hılâlde devlete ‘azîm hidmet ve mahz-ı menfa‘atdir, ‘acabâ vardıkda ne söylersin ve ne vechile bu emr-i ‘asîru'l-husûlü tanzîm edersin” dediklerinde: —Hasmın ne söyleyeceği mechûl olup, mahallinde iktizây-ı hâle nazaran inşâ‘allâh makdûrum olan sa‘yda kusûr etmem” cevâbıyla, çıkar iken hâzır bi'l-meclis Vezîr Kethudâsı Resmî Efendi evvelce kalkup, kenâr-ı haymede Fakır'e intızâr ve: —Mütârekeyi ber-vech-i eşedd-i te‘kîde ibtidâr edüp, hattâ on gün ihtılâs-ı vakt olunsa bile fâyide derkârdır. Zîra ‘Osmân Efendi'nin ‘avdeti şuyû‘ bulalı askerin sülüsânı firâr ve kusûru dahi birer behâne ile kenâr çizüp, serhadler hâli ise bu kıyâs ile ne sûrete girdiği be-dîdârdır” dedikde, mütevekkilen ‘alellah menzile süvâr Şumnu'dan hareketin yedinci sâ‘atinde Ruscuğ'a varup, mukaddemâ Ser‘asker Dağıstânî ‘Ali Paşa'ya Açık ihzârıyçün Tatar gönderilmişidi. Açığı hâzır edüp, müşârun ileyh ile mülâkatda meşvereti beyân ve ‘avdet edinceye dek husûmete müte‘allık bir hâlet vukü bulmaması bâbın-da lisânen sâdır olan fermân nihâde-i taraf-ı iz‘ânî kılındıkda, müşârun ileyh: “Re‘y-i mezkûru tezyîf ü tehcîn mütârekeye rağbet niçün olsun, başımda mâ-lâ-nihâye asker olup, karşuya mürûr içün câ-be-câ zûr u ibrâmdan hâlî değiller, Sadrıa‘zam hazretleri izin versünler karşuya geçer Kiyev'e dek feth ederim” dedikde, çünkü bu tedbîr erkân-ı det etmiş bulduğumdan ‘arabasına yanaşup, Sadrıa‘zam'ın kayimesini yedine teslîm ve sûret-i me’mûriyyetimi hâricden dahi edâ ve tefhîm etdiğimde: “Merşal olan Romançof, on gün mütâreke ‘akdine muktedir olmayup, sizi bîhûde it‘âb eylediklerinden fazla, husûlü mümteni‘ât-ı ‘akliyyeden olan taleb-i mütâreke, Devlet-i ‘aliyye'ye mûris-i şeyn ve mûcib-i fevt-i vakitdir” dedikde, Efendi-yi mûmâ ileyh ‘azîmu'ş-şân<a name="footnote1990"></a><sup><a href="#bookmark5015">1990</a></sup><sup></sup> fettân<a name="footnote1991"></a><sup><a href="#bookmark5016">1991</a></sup><sup></sup> ve muhâliflerine ızmârı ‘udvân etmekle meşhûr-i zemân olduğundan: “El-hâletü hâzihi re‘yinize tâyi‘ ve emr ü nehyinize tâbi‘im. Git derseniz giderim, gitme derseniz gitmem” dedikde bu rızâcûlukdan memnûn ve izhâr-ı teveccüh-i gûnâ-ûn eyleyüp, ma‘an ‘avdet ve hılâl-i tarîkde Yâsînci-zâde'den haylî şikâyet edüp, mükâlemede kat‘â bize mu‘âvenet etmeyüp, tavk-ı cem‘inden gayri bir şeye yaramadı. “İ‘timâd etmezsen bak şu kafeslere” deyü işâret ve bu hâl ile Yergöğü pîşgâhında mansûb olan haymelere nüzûl ve bu keyfiyyeti endîşe ile gark-ı ‘arak-ı hayret olmuşidim. Bir sâ‘atden sonra Efendi-yi mûmâ ileyh bizi haymesine ihzâr ve teshîl-i mevâdd-ı musâlaha zımnında terfîk olunan elçiler dahi haymesinde mevcûd olduğu hâlde: —Hâcegând-n buna Vâsıf Efendi derler, mütâreke içün ordudan gönderilmiş ‘abes değil mi? ve Romançof mütârekeye kâdir midir?” deyü Nemçe elçisine hıtâb, elçi dahi: —Romançof devletinin vekîli olup, mütâreke edemez diyemem” der demez Prusya Elçisi Behî Efendi: —Bu hod-re‘ylik ve ‘inâd u ısrâr niçeye dek! İttifâk-ı ârâ ile devletiniz bir âdem ta‘yîn etmiş bunu yolundan red edebe muhil bir vaz‘-ı yed olduğundan başka, mütâreke mukadder ise vü-cûd bulur, değil ise giden âdem hiç olmadıysa düşmen hâline vukuf ile devletinizi âgâh etmek fâyidesi melhûz değil mi?” dedikde, ‘Osmân Efendi'nin rengi mutağayyer u mü-tehavvel ve fi'l-hâl tavrı mütebeddel olup: —Efendi bu sûretde ‘azîmetiniz vâcib oldu” dedikde: —Mahsûs iz‘âc içün ben sizin emriniz üzere ‘avdet eyledim, inşâ‘allâh hayır bundadır. Elçilerin maglatasına bakmayın ve ilzâm kaydına düşün” dediğimde: —Efendi sen bizi belâya uğratmak istiyorsun, elçiler böyle dedikden sonra be-her hâl gitmelüsün” dedikde, bir vâfir mu‘ârazadan sonra Yaş'a doğru ıtlâk-ı zimâm-ı i‘tizâm eyledik. </span><span class="font14" style="font-weight:bold;">[M2 228] </span><span class="font14">Yaş Kasabası'nda Rusya Mareşal'i Romançof ile mülâkat ve mektûb-i Serdâr-ı ekremî'yi teslîm ve me’ali ma‘lûm oldukda, izhâr-ı beşâşet ü inbısât edüp: —Tarafeyn murahhasları mükâbere ile vakt zâyi‘ edüp, bu hayırlı maslahatı ifsâd ve müceddeden iki devleti varta-i cenge ilcâ ile berbâd etmeği istediler. Sadrıa‘zam ile biz mâddeyi görür temşiyet veririz” dedikde: —Hak Te‘âlâ devletimize maslahat-ı hayriyye ne ise anı nasîb ede” cevâbıyla i‘dâd etdikleri bir hâneye nüzûl ve birkaç sâ‘at istirâhatden sonra leylen Romançof ve Obreşkof ile bir mahalle gelinüp, ‘akd-i mütâreke mebhasına şurû‘ olundukda, Romançof feth-i kelâm ve: —Ola ki Devlet-i ‘aliyye bizi iğfâl içün bu sûreti ihtiyâr edüp, bizi maslahatımızdan ta‘vîk etmeyeydiler ve sulha rağbet ü hâhişleri bizim gibi samîmî olaydı” dedikde: —Devlet-i ‘aliyye'nin niyeti, şân u maslahatına muvâfık sulhdur, garaz-ı âharı yokdur” denildikde: —Garazı şu kadar olabilir ki, kış askerini celb içün vakit kazanurlar” deyüp, Fakır dahi: —Kış askerinin vürûduna hâcet mess etmez muhârebe murâd olunsa Ruscuk ve Silistire'de kırkar ellişer bin ve Ordu-yi hümâyûn'da seksen bin kadar müretteb askerimiz mevcûd ve sevâhilde Açıkları müheyyâ ve emre muntazırdırlar, ednâ işâret ile berü tarafa geçüp, âgaz-ı muhârebe ederler idi. Hattâ Ruscuk Ser‘askeri bizim bu tarafa geldiğimizden mahzûn olup, himmetine fütûr ‘ârız olduğunu cezm ile gidüp gelinceye dek meksini mahsûs niyâz eyledim ve Silistire Ser‘asker'ine dahi böylece haber gönderildi. Safvet murâd olunmasa bu tekellüfât ihtiyâr olunmaz idi” deyüp, hatm-ı kelâm eylediğimde, Abraşkof cihân-dîde ve maslahata nazar eder pâyân bîn şahıs olup: —Bu makûle kelimât ile ifâte-i vakt olunmasun. Tarafeynin hâli ma‘lûm hemân maslahata bakalım” dedikde, biz dahi: —Maslahat görmeye geldik zamîrinizi yoklayup, hulûs üzere musâlahaya rağbetiniz hiss olunur ise mütârekeyi ma‘kûl görürüz” dedik. —Mütâreke eyyâmı ne mikdâr olsun” dediklerinde: —Eyyâm-ı mütârekenin bir hadd-i vâsi‘ ile imtidâdı ehemm-i umûrdandır zîrâ mâddelerin ba‘zısı istîzâna muhtâc olup, bu‘d-i mesâfe sebebi ile murahhasların kâğıdı gidüp gelinceye dek mütâreke müddeti inkızâ ve ceng etmek iktizâ eylediği bu def‘a mücerreb-i uli'n-nühâ oldu. İmtidâd üzere mütârekeye </span><span class="font14" style="font-weight:bold;">[M2 229] </span><span class="font14">kudretim meslûb olup, ancak İmperatoriçe'ye yazar istirhâs ederim. Haber gidüp, gelmesi kırk güne tevakkuf eder. İşte bu kırk gün mütârekeye cesâret ve ruhsat aldıkdan sonra birkaç mâh izâfesine nizâm veririm” de-dikde, Devlet-i ‘aliyye kırk gün mütârekeye rızâ-dâde olmaz, ekalli yedi sekiz mâh müddet ile mülzim olabilir. Zîrâ hücneti size beyân olundu. Bundan kat‘-ı nazar —İmpe-ratoriçe'nin size ruhsat vereceği dahi mechûlümüzdür der iken, ruhsat vereceğine yedinize memhûr ve mumzâ devletce sened verebilürüm, lâkin sen dahi bu minvâl üzere sened verir misin?” dedikde, maslahatda mülâyemet ihsâs olunup: “Sened alup vermeğe ruhsatım yoğiken cesâret edüp, öyle olursa ben dahi sened veririm” dedim. Romançof: larını tenbîh ve biz dahi hıtâm-ı maslahat ile yola düşüp, ikinci gün </span><span class="font14" style="font-weight:bold;">[M2 230] </span><span class="font14">Yergö-ğü'ye ve andan Ruscuğa vusûl bulduk. Ne gördük! Ortalık tebdîl ve gördüğümüz usûl tahvîl olunmuş, Ser‘asker Paşa ile mülâkâtda: —Efendi ne sûret verdiniz çapûk söyle” dedikde, tecâhülâne: “Harb tehakkuk eyledi, hemân üç beş gün evvel buyurduğunuz gibi karşuya geçmeğe ve düşmeni o havâlîden kaldırmağa himmet ü ıkdâm buyurun” dediğimizde, levnine ısfırâr ve vücûduna ıkşı‘râr ‘ârız olup: —Efendi! Cenge bir vechile iktıdâr yok, ma‘iyyetimde olan Bosna askerine ishâl ‘ârız olup, ekserîsi vefât ile şu kar-şuda müceddeden bir mezarlık peydâ oldu. Sâyir asker dahi kış geldi deyü firâra yüz tutup, akça ve zahîre dersen biri mevcûd olmayup, bu hâl ile tecâvüz böyle dursun müdâfa‘ada ‘âcizim. Serdâr-ı ekrem hazretlerine tafsîlen bu ahvâli ifâde ile asker ve zahîre ve akça îsâline himmet etsünler, yoğise Ruscuk Allah'a emânet” dedikde: —Evvelki celâdet noldu? Ne tîz himmetinize fütûr îrâs eylediniz, Vezîrâne tavrınız haylî pesendîde olunmuşidi, bu rehâvet neden iktizâ eyledi?” dedigimde: —Siz geçer iken yine hâl böyle idi, ancak size kuvvet gelmek içün kemâl-i tekellüf ile izhâr-ı tesalluf etmişi-dik” dedi. Zarûrî hâlden haberdâr olması lâzım gelüp, sûret-i mükâleme nihânî taraflarına inhâ ve haber gelinceye dek kimseye ser-rişte verilmemek îsâ olundu. ‘Osmân Efendi orduya geldikden sonra Moskovlu'nun kemâl-i zâ‘fını ve içlerine hastalık girüp, iz-mihlâl derecesini bulduklarını neşr ile karşu geçilmek tedbîrini cümleye i‘lân ve Mos-kov Merşal'i beş gün mütârekeye kudret-yâb olamayup, be-her hâl me‘mûr olan kimse ye‘s cevâbıyla gelecekdir. —Askerimiz karşuya bir hamle etseler düşmen Hotin'e dek firâr edeceği meczûmumdur” deyerek, her tarafa me‘mûrlar gönderdüp, cenge igrâ et-dirmiş idi. Mûmâ ileyhin herkes şerrinden hâyif ve Âsitâne'ye gidecek olduğundan şid-det-i tekarrubu hasebiyle, bir nev‘ nifâk eder” deyü küberây-ı devlet muhâlefetinden mütebâ‘id ve mütecânif ve sırran re‘y-i zâyifini zikr ve tahti‘e ile endûh-gîn ü mü-te’essif oldukları hâlde, Silistire karşusunda Rusya askeri Sergerdesi Potemkin, muhâfız Seyyid Hasan Paşa'ya kâğıd yazup: “Müceddeden mütâreke haberlerini istimâ‘ edeyo-ruz, sizde dahi bu haber var mı?” deyü istifsâr ve ol dahi: “ Çifte Tatar ile bu haberi rüye gelüp, sonra ibrâmıyla ‘azîmet etdiğimizden gayet mahzûz olduğunu ifâdeden sonra, mütâreke beşâşeti ile tîz elden ne ikrâm edeceğin bilmeyüp, ceyblerinde her ne kadar altûn bulunduysa ihsân ve: —Bugün Âmedci olsun” deyü fermân edüp, Âmedî Nûrî Efendi ‘alîl ü ihtiyâr ve Devlet-i ‘aliyye'de emekdâr olup, inkisârından hazer ederim. Vaktiyle kulunuzu inşâ‘allâh çırâğ buyurursuz” deyü niyâz ve bu tavr dahi tab‘-ı Âsâfâneleri'ne hûş gelüp, izhâr-ı tabahtur u ihtizâz ve âhar cihetle imtiyâz vereceğini va‘d ile hayme-i fakiraneme ‘avdet ve kesb-i râhat eyledim”. Bir sâ‘atden sonra Sarı Selîm Efendi hayme-i ‘âcizâneme gelüp: —Sadrıa‘zam hazretleri Karahisâr-ı sâhib kur-bunda vâki‘ Çay ze‘âmetini size tevcîh edüp, berâtını yaptırmak içün şimdi tenbîh buyurdular. Kaleme gönderdüm” deyü tebşîr eyledi. İki sâ‘atden sonra haber-i mütâreke erkân-ı devlete mün‘akis olup, cümlesi mahzûz ve bu Fakîri nazar-ı ‘âtıfetle melhûz eylediklerinden gayri, otâk-ı Âsafî'de ‘azîm meşveret olup, Merşal'ın mektûbu ve senedi ve mazbata-i mükâleme kırâ‘et olunup, cümlesi Devlet-i ‘aliyye'ye el-yevm bundan a‘lâ maslahat olmayup, hattâ Ağa Paşa iki gün zarfında yeniçerilerden bin beş yüz kadar âdem firâr edüp, </span><span class="font14" style="font-weight:bold;">[M2 232] </span><span class="font14">Çalık-kavak Muhâfızı'nın askerini bozup, Balkan'ı aşdıkları haberi şimdi tevârüd eyledi. —Hemân sened-i mezkûrun tasdîknâmesi bir sâ‘at evvel yazılup, irsâl olunması münâsibdir” deyerek, her tarafdan müşârun ileyhin kelâmı tasdîk olunup, fi'l-hâl sened-i mezkûr tahrîr ve Tatar-ı çâpük-pâ ile Merşal tarafına irsâl olundu. ‘Osmân Efendi, da‘vâsında kâzib çıkup: —Biz hiç me‘mûl etmez idik ‘acâyib!” deyerek, meclisden nehzat ve Yasînî-zâde Efendi ile ülfetleri muhavvel-i husûmet olduğundan: —Senin hep re‘y ü tedbîrin böyledir da‘vây-ı teferrüd ile Hak Te‘âlâ seni her yerde müftazıh etmektedir” deyü nefsâniyyetini meclisde izhâr ile meclis hıtâm ve meşveret encâm buldu. Birkaç gün mukaddem i‘âde-i harb ü hısâm ve bu def‘a mütârekeye nizâm verilmek umûr-i mütebâyineden olduğuna binâ‘en, îcâb-ı mâddeteyn eden esbâbı şâmil Ordu Kadısı hüccet yazup, bu husûs içün mün‘akid olan meclis-i meşveretde ictimâ‘ eden ekâbirân-ı devlet hücceti hatm ü imzâ ve mütârekenin hüsn-i kabûlünü îmâ eylediler. Bu mâdde-i cesîme mazbatası ‘aynı ile mevcûd iken ihrâkdan zâyi‘ olup, otuz senelik bir mükâleme olmağla, fikirde kalan ne ise bu mahalle temâmen tahrîr ve sıdk u kiz-bi ma‘lûm-i cenâb-ı Hayy-ı Kadîr'dir.</span></p>
<p><span class="font14">Ze‘âmet-i mezkûreyi sefer hıtâmına dek zabt ü tasarruf ile o târîhlerde terâdüf-i mesârifa medâr-ı tekeffüf iken, merhûm ve mağfûrun leh Sultân ‘Abdulhamîd Hân vaktinde Muhsin-zâde vefât ve Ordu-yi hümâyûn Âsitâne'ye geldikde Esmâ Sultân: —Bu ze‘âmeti Paşam vekîl-i harcıma verecek idi, sen zor ile almışsın” deyü, kemâl mertebe tahvîf ve kime feryâd olunduysa bidâyet-i saltanat olduğundan, şefâ‘at ü recâya kâdir olamayup, zor ile yedimden bilâ-bedel ü ‘ıvaz ahz ve dilediği âdemi çırâğ ve taltîf edüp, hikmet-i Hak ile dört âdemine geçüp, el-yevm kimin yedinde kaldığı ma‘lûmum olmadı. Cenâb-ı Hak ve Feyyâz-ı mutlak Şehriyâr-ı deryâ kerem ve ‘âleme müfeyyiz-i cûd ve veliyy-i ni‘am olan Pâdişâhımızı cihân durdukça sağ ve devletine bedhâh olanların kulûb-i kasiyelerini dag-ı ber-belây-ı dag eylesün. Sâye-i merâhim-vâye-i Hüsrevâne'le-rinde niçe sinîn ü sâl ze‘âmet ve îrâdsız ta‘îş ile her bâr ihsân-ı hümâyûnlarına mazhar <a name="bookmark5017"></a>ve kemâl-i </span><span class="font14" style="font-weight:bold;">[M2 233] </span><span class="font14">refâhiyyetim yoğise dahi, kanâ‘at ve tasarruf ile beyne'l-akrân gayr-i muztarr olduğum ems-i dâyirden ezhardır.</span></p>
<h2><a name="bookmark957"></a><span class="font14" style="font-weight:bold;"><a name="bookmark5018"></a>Havâdisât-ı müteferrika</span></h2>
<p><span class="font14">Serdâr-ı ekrem hazretleri bâlâda ifâde olunduğu vech üzere, Vezîr ‘Osmân Paşa ve İbrâhîm Paşa ordularını teşrîf ile müşârun ileyhimâyı mazhar-ı i‘zâz ve bu im-tiyâzdan Vezîr Ağa Paşa'ya dahi hisse-efrâz etmek içün evâhir-i cumâdelûlâda<a name="footnote1992"></a><sup><a href="#bookmark5019">1992</a></sup><sup></sup> kapu halkı ile Yeniçeri ordusuna ‘azîmet ve Ağa Paşa'nın haymesine nüzûl ile müşârun ileyhi memnûn-i lutf u ‘inâyet edüp, birkaç sâ‘at ikâmet ve hîn-i hareketlerinde müşârun ileyhi bir sevb ferve-i semmûr ile nüvâzende-i çeşm-i i‘tibâr ve ortalara ‘atâyây-ı vâfire bezl ü nisâr ile otaklarına tahrîk-i ‘inân-ı rehvâr eylediler.</span></p>
<p><span class="font14">Te‘âkub-i eyyâm-ı esfâr ile ze‘âmet ve tîmârın ekseri nâ-ehil ve sıbyâna tevcîh olunarak, o makûlelere kıllet târî ve me’mûr oldukları mahallerde alay beylerinden gayri kimse bulunmayup, ekall-i kalîl neferleri dahi ‘adem-i idâre iktizâsıyla, mürtekib-i sefâlet-i hidmet-güzârî oldukları ma‘lûm ve yoklanmaları resîde-i hayyiz-i lüzûm olup, Re’îsülküttâb ve Tevkî‘î ve Defter Emîni ma‘rifetiyle defterlerine nazar ve nâ-mevcûdları mülâzım ve sefer eşmeğe muktedir kimselere tevcîh ile tahsîl-i esbâb-ı sefer kılındı.</span></p>
<p><a name="bookmark5020"></a><span class="font14">Abaza Mehmed Paşa Hazînedârı Feyzullah Ağa, paşası katl olundukdan sonra ih-tiyâr-ı semt-i firâr ve Nasûh-oğlu yanına varup, muntazır-ı lutf-i Kird-gâr olmuşidi. Merkûmun derece-i şecâ‘ati ma‘lûm ve istediği vakitde hayli âdem cem‘ edüp, Anadolu'ya velvele bırakacağı nezd-i Sadrıa‘zamî'de meczûm olup, dâyimâ bu fikr ile müte-vehhim ve orduya bir-takrîb celb olunmasını kasd ü te‘emmüm eder idi. Âhıru'l-emr orduda mevcûd merkûmun mu‘temedlerinden biri ihzârını iltizâm ve re‘y-i mektûbu alup, tarafına irsâl ile o vahşî deşt-i nefreti râm edüp, orduya geldikde taraf-ı Sadâret-penâhî'den sunûf-i ikrâm hakkında erzânî ve çok geçmeden nâyil-i rütbe-i Mîr-i mîrânî olarak, kâffe-i umûru tehvîn ve Tutrakan'a muhâfız ta‘yîn olundu. ‘Avdet-i harb ihtimâliyle Ordu-yi hümâyûn hazînesinde vücûd-i meblağ ehem olduğu ma‘lûm-i Şeh-riyâr-ı İskender-hadem olduğuna binâ‘en, birbirini velî ve te‘âkub ederek iki bin beş yüz kîse mikdârı mebâliğ hazîneye vâsıl ve dağdağa-i zarûret </span><span class="font14" style="font-weight:bold;">[M2 234] </span><span class="font14">bu takrîb ile müntefî vü zâyil oldu.</span></p>
<h2><a name="bookmark958"></a><span class="font14" style="font-weight:bold;"><a name="bookmark5021"></a>Tevcîh-i rütbe-i Vezâret be-İsmâ„îl Ağa</span></h2>
<p><span class="font14">Mûmâ ileyh sâhib-i servet ü gınâ ve mâlik-i cevher-i ‘akl ü zekâ olduğundan gayri, Mora'da bundan akdem vukû‘ bulan me‘ârikde izhâr-ı tecellüd ile teferrüd ve bu se-beble Sadrıa‘zam'a kesb-i tereddüd eyleyüp, bin beş yüz nefer asker kendü mâlından tertîb ve kâffe-i levâzımların terkîb ile rûz-i kâsımdan mukaddem bizzât Ordu-yi <a name="bookmark5022"></a>hümâyûn'a gelmek şartıyla cumâdelâhırenin altıncı günü<a name="footnote1993"></a><sup><a href="#bookmark5023">1993</a></sup><sup></sup> rütbe-i Vezâret'le tatrîb olundu.</span></p>
<h2><a name="bookmark959"></a><span class="font14" style="font-weight:bold;"><a name="bookmark5024"></a>Tevcîhât-ı cüz’iyye</span></h2>
<p><a name="bookmark5025"></a><span class="font14">Bosna Eyâleti mesârıf-ı zarûriyye-i seferiyyelerine medâr olmak zımnında bu âna dek Serdâr-ı ekrem hazretlerinin ‘uhdelerinde olup, Kayim-makam ile esbâb-ı nizâmı istihsâl ve cizyesi cibâyet olunarak, hâsıl olan nemâsı hâzine-i hümâyûna idhâl olunur idi. Tırhala Mutasarrıfı Vezîr ‘Osmân Paşa bu esnâda Balya Boğazı'nı muhâfazaya me‘mûr ve mümkin olduğu hâlde, karşuya ‘ubûr etmek sûreti karâr-gîr-i erbâb-ı şu‘ûr olup, ancak ‘uhdesinde olan mansıb bî-nemâ ve umûrunu idâre edemeyeceği hüveydâ olmağla, Bosna Eyâleti tarafına tevcîh ü ihsân ve münhal olan Tırhala Sancağı ile mü-ceddeden Vezâret verilen Îsmâ‘îl Paşa'nın necm-i ikbâli firûzân kılındı.</span></p>
<h2><a name="bookmark960"></a><span class="font14" style="font-weight:bold;"><a name="bookmark5026"></a>Ba„zı vefeyât</span></h2>
<p><span class="font14">Kandiye Muhâfızı Vezîr Hüsnü Hüseyin Paşa birkaç gün muttekî-yi bâlîn-i bîmârî ve evâyil-i cumâdelûlâda<a name="footnote1994"></a><sup><a href="#bookmark5027">1994</a></sup><sup></sup> vâsıl-ı rahmet-i hazret-i Kird-gârî olup, münhal olan Kandiye mansıbı, Yeniçeri Ağalığı'ndan muhrec Kayim-makam-ı esbak Vezîr Süleyman Paşa'ya sezâvâr ve elyak görüldü.</span></p>
<p><a name="bookmark5028"></a><span class="font14">Eğriboz Sancağı tevcîh olunan Vezîr Sun‘ullah Paşa dahi mansıbına ‘âzîmet eder iken, rehzen-i ecel sebîl-i hayâtını sed ve cevher-i rûhunu merci‘-i aslîsine red edüp, mansıbı ile Derbendler Başbuğu Vezîr ‘Ali Paşa nâyil-i surûr-i bî-had oldu. Müşârun ileyh Silahdâr-ı hazret-i Şehriyârî iken, seksen beş târihinde Anadolu Eyâleti ile Çerâğ ve hâyiz-i dest-mâye-i refâg olup, bir müddet Mu‘ârız Boğazı'nı hıfz u hırâset ve ber-minvâl-i muharrer Eğriboz'a gider iken ‘âlem-i ‘ukbâya rıhlet eyledi.</span></p>
<h2><a name="bookmark961"></a><span class="font14" style="font-weight:bold;"><a name="bookmark5029"></a>„Avdet-i murahhasân be-Âsitâne-i sa„âdet</span></h2>
<p><span class="font14">Nemçe ve Prusya elçileri Hezargrad'dan mufârakat ve Ordu-yi hümâyûn'a ve andan Âsitâne'ye ma‘an teveccühleri husûsuna her ne kadar Devlet-i ‘aliyye murahhasları tarafından sa‘y olunduysa dahi, sulhun ‘adem-i in‘ıkadından izhâr-ı te‘essür u haclet ile tevkifleri </span><span class="font14" style="font-weight:bold;">[M2 235] </span><span class="font14">mümkin olmayup, ol savb-ı şeref-evbe râhile-bend-i ‘azimet olmuşlar idi. Zikr olunan murahhasların dahi Ordu-yi hümâyûn'da maslahatları kalmayup, tahsîl-i izn ü ruhsat ile anlar dahi Âsitâne-i sa‘âdet'e ‘avdet ve gelüp gitmeleri mîrîyi beş altı yüz kîse rahnedâr etdiği sübûtyâfte-i sıhhat-ı rivâyetdir.</span></p>
<h2><a name="bookmark962"></a><span class="font14" style="font-weight:bold;"><a name="bookmark5030"></a><a name="bookmark5031"></a>Vuku„-i meşveret ve Murahhas-şüden-i Re’îsülküttab el-Hâc „Abdurrezzâk Efendi ve me’mûriyyet-i ba„zı kesân be-ma„iyyet-i û</span></h2>
<p><span class="font14">İttifâk-ı ârâ ile istısvâb olunan mütârekenin tasdîknâmesi, Rusya Feldmerşal'i Romançof tarafından receb-i şerîfin dokuzun</span><span class="font14" style="text-decoration:underline;">cu g</span><span class="font14">ünü<a name="footnote1995"></a><sup><a href="#bookmark5032">1995</a></sup><sup></sup> Ordu-yi hümâyûn'a vâsıl olup, Rusya Murahhası Obroşkof mahall-i mükâlemO-hsîs olunan Bükreş Kasabası'na varmak ve Devlet-i ‘aliyye tarafından dahi sâhib-i rütbe bir zât ta‘yîn olunmak husûslarını mektûb-i müstakil ile ifade etmişidi. Mâdde-i mezkûre mu‘zamât-ı hutûb-i Devlet-i ‘aliyye'den olduğuna binâ‘en, fi'l-hâl bir meclis-i hâfil tertîb ve ekâbirân-ı devlet ihzâr u takrîb olunup, Serdâr-ı ekrem huzzâra hıtâb ve: —Bu bâbda re’y-i savâb nedir?” deyü isticvâb eyledikde: “Emr-i mütâreke ber-vech-i sühûlet pezîrây-ı temşiyet olduğuna nazaran inşâ’allâhü Te‘âlâ musâlaha husûsu dahi ber-vefk-i me’mûl karîn-i hayyiz-i husûl olacağı mahsûs olup, hemân bir sâ‘at akdem ta‘yîn-i Murahhas ile maslahata bakılmak ma‘küldur” dediklerinde, Sadrıa‘zam: “Devlet-i ‘aliyye murahhaslarının ‘avdeti vakte mevkuf ve ‘an-asl mevâdd-ı musâlaha Re’îsülküttâb bulunanlar ile ‘akd oluna geldiği ma‘rûf olup, Re’îsülküttâb bulunan ‘Abdurrezzâk Efendi'nin cevelân-ı tab‘ ve hıddet-i zihn ile ittısâfı ve Devlet-i ‘aliyye'nin her hâlde i‘timâd-kerdesi olmağla, Murahhas ta‘yîn olunması re’yimize göre mahz-ı savâb ‘add olunayor siz ne dersiz?” Huzzâr-ı meclis re’y-i Sadâret-penâhî'yi her tarafdan istihsân ve mûmâ ileyhin mehâsin ü dirâyetini yek-be-yek şümürde-i benân-ı beyân eylediler.</span></p>
<p><a name="bookmark5033"></a><span class="font14">Binâ'en ‘alâ zâlik şehr-i recebin on birinci günü<sup>2</sup> ittifâk-ı ârâ ile mûmâ ileyh Büyükelçi ve Murahhas nasb olunup, dûş-i istihkakına ilbâs-ı ferve-i semmûr kılındığından başka, istişâre-i umûr zımnında Baş-muhâsebeci Süleyman Penâh Efendi ve Silahdâr Kâtibi ‘Atâ‘ullâh Beyefendi ma‘iyyetine me‘mûr kılınup, Beylikçi es-Seyyid Mehmed Hayrî Efendi Sır Kâtibi ve bu Fakır, Mükâleme Kâtibi ve Mektûbcu Kalemi'nden iki nefer mübeyyiz dahi terfik ve ‘ıkdü'l-le‘âl-i Vekâlet-i Riyâset, Tezkire-i Evvel İbrâhîm Münîb Efendi'nin gerden-i </span><span class="font14" style="font-weight:bold;">[M2 236] </span><span class="font14">liyâkatine ta‘lîk olundu.</span></p>
<h2><a name="bookmark964"></a><span class="font14" style="font-weight:bold;"><a name="bookmark5034"></a>Taleb-i mahlûl ez-ocağhâ ve ihrâc-ı mevâcib</span></h2>
<p><span class="font14">Sefer takrîbi ile ashâb-ı ‘ulûfe ve vezâyif, dâyire-i haddi mütecâviz ve mutezâ‘if olduklarına nazaran, hîn-i hâcetde cem‘-i kesîr ile edây-ı hidmet lâzime-i ‘uhde-i diyânetleri iken, ba‘zısı esâmesini muhâfaza ve bu mülâhaza ile vilâyetine ‘âzim ve ba‘zıları devâyir-i kibâra melî-i batn ve ednâ ma‘îşet ile mütereddid ü mülâzim olup, bu hâl ile kayıdlarına bakılsa, yirmide biri mevcûd olmadığı cezmen meşhûd ve ocağlarda küllî mahlûlât me‘kel-i erbâb-ı hıyânât olduğu, mekşûf-i zamîr-i Sadr-ı sütûde-sıfât ol-mağla, zikr olunan husûs Re‘îsülküttâb Efendi'ye havâle ile ağaları ihzâr ve sûret-i terhîb ü tergıbde mu‘âmele-i hakîmâne izhâr olunup, hemân o günkü gün sipâh ve si-lahdâr ocağlarından yedişer bin akça mahlûl verilüp, sâyir ocağlardan dahi bi't-tedrîc</span></p>
<p><a name="bookmark5035"></a><span class="font14">vâfir mahlûl tahrîc olunup, beytü'l-mâl-i müslimîne i‘ânet ve küllî hidmet ile Efendi-yi mûmâ ileyh taraf-ı Sadâret-penâhî'den dest-i nüvâzende-i ‘izz u hürmet oldu.</span></p>
<h2><a name="bookmark965"></a><span class="font14" style="font-weight:bold;"><a name="bookmark5036"></a>„Azîmet-i Re’îsülküttâb be-cânib-i Bükreş</span></h2>
<p><a name="bookmark5037"></a><span class="font14">Efendi-yi mûmâ ileyhin iktızâ eden havâyici tetmîm ve ma‘iyyetinde olan efendilerin dahi harc-ı râhları tevzî‘ u taksîm olunup, taraf-ı hümâyûndan verilen ruhsatnâme dahi yedine teslîm ve şehr-i recebin yirmi beşinci günü<sup>1</sup> Sadrıa‘zam hazretleriyle resm-i perdâz-ı vedâ‘ ve taraf-ı Âsafâneleri'nden keşîde kılınan esb-i mutallâ kecîme (&lt;u-^) süvâr olarak, menzile-i kadri vâsıl-ı ser-menzil-i irtifâ‘ olup, yevm-i hareketlerinin beşinci günü Ruscuğ'a pâ-nihâde-i vürûd ve karşuda levâzım tedârükü içün altı gün kadar Kasaba-i mezkûrede ârâmsâz-ı ku‘ûd olmuşlar idi. Şabân-ı şerîfm yedinci günü<sup>2</sup> müret-teb alay ve mehterhâne ile şaykalara râkib ve karşu tarafa zâhib olduklarında, kasabaya nısf sâ‘at mesâfede nasb olunan hıyâma nüzûl ‘akabinde Yergöğü Kumandanı gelüp, îfây-ı resm-i terhîb ve berü tarafdan dahi su‘âl-i hâtır ile tatyîb kılınup, ferdâsı Bükreş'e ‘azîmet ve dört günde kasabaya duhûl ile def‘ ü asâ‘-i meşakkat eylediler. Tercemânlar vesâtatıyla tarafeynden icrây-ı mu‘âmele-i hoş âmedî kılındıkdan sonra, Obreşkof bi'n-nefs Re‘îs Efendi'nin konağına gelüp, tebrîk-i makam ve îfây-ı lâzime-i ta‘zîm ü ikrâm edüp, ferdâsı Efendi-yi mûmâ ileyh tarafından Rusya Murahhası Obreşkof'a </span><span class="font14" style="font-weight:bold;">[M2 237] </span><span class="font14">müzeyyen bir re‘s esb ve mahdûmları Ahmed Ham</span><span class="font14" style="font-weight:bold;">î</span><span class="font14">d tarafından Obreşkof'un ma‘iyyetinde olan Merşal'in oğluna bir donanmış at irsâl ve anlar dahi semmûr ve kakım mukabelesiyle zeyl-i teşekkürü isbâl eylediler. Bir gün sonra Devlet-i ‘aliyye Murahhası dahi Obreşkofun hânesine ‘azîmet ve cüz’îce âfâkı musâhabetden sonra mükâlemeye şurû‘ müzâkeresi sebkat ve yârınki gün bed‘ ve mübâşeretde demsâz-ı muvâfakat olmalarıyla, iki tarafın sır kâtipleri ve tercemânları mahall-i mükâlemeyi ru‘yet ile ‘avdet eylediler.</span></p>
<h2><a name="bookmark966"></a><span class="font14" style="font-weight:bold;"><a name="bookmark5038"></a>İbtidây-ı ictimâ„-ı murahhasân</span></h2>
<p><span class="font14">Şa‘bânın on üçüncü günü<sup>3</sup> iki devlet murahhasları mütesâviyyü'l-ikdâm mahall-i mükâlemeye duhûl ile rüsûm-i ‘âdiyeyi itmâmdan sonra meclis tahliye ve Hayrî Efendi ve bu Fakır ve öte tarafdan dahi iki nefer sır kâtipleri ve tarafeyn tercemânları meclisde kalup, Hayrî Efendi o tarafın ve Fakır berü tarafın mübâhasesini zabta şurû‘ eyledik. İbtidâ iki taraf resm-i kadîm üzere sânihalarını kırâ’et ve sâniyen mütâreke sohbetine şurû‘ u mübâşeret ve Obreşkof: —Mütârekenin müddeti ne mikdâr olsun” deyü su’âl eyledikde, Re’îs Efendi: “Ekalli altı mâh olsun” dedikde, Obreşkof istiksâr ve: —Şu efendi ile mukavelemiz kırk günü altı mâha takrîb idi, sözümüzden nükûl etmeyüz, ara-lıkda zâyi‘ olan eyyâmın üzerine üç mâh zam olunsa, ‘ahd-i sâbıka mukarebet hâsıl</span></p>
<p><span class="font12">25 Receb 1186 = 22 Ekim Perşembe.</span></p>
<p><span class="font12">7 Şaban 1186 = 3 Kasım 1772 Salı.</span></p>
<p><span class="font12">13 Şaban 1186 = 9 Kasım 1772 Pazartesi. <a name="bookmark5039"></a></span><span class="font14">olurdu” dedikde, Re’îs Efendi: —Mütârekenin ‘adem-i vüs‘ati bizden evvel bu maslahata me‘mûr olanları ne mertebe iz‘âc eylediği<a name="footnote1996"></a><sup><a href="#bookmark5040">1996</a></sup><sup></sup> zâhirdir, ba‘zan kat‘ u fasla karîb mâddeler istîzâna tevakkuf edüp, Peterburg'a âdem varup gelinceye dek bir def‘ada o mikdâr müddet münkazî olup, tekrar mütârekeye ihtiyâc mess eyleyeceği be-dîdârdır, yoğise mütâreke eyyâmının kıllet ü kesreti ‘indimizde müsâvîdir” dedikde, ruhsatı dört mâha munhasır olup, ziyâdesi elinden gelmeyeceğini kat‘an ifâde vü beyân ve tarafeynden vâfir ebhâs güzerân edüp, âhıru'l-emr Gürcistan ve sâyir emâkin-i bâ‘îdenin bir mâh zamîmesi ile berü tarafdan kabûl ve bâdî-yi emrde tenâfüri mûcib evzâ‘ izhârından ‘udûl olundu. Tarafeyn ‘Abdulkerîm Efendi'nin mütâreke şurûtunu iltizâm ve tasdîk ile lâzım gelen senedleri tahrîr ü temhîr ve ba‘de'l-mübâdele bir sûreti Ordu-yi hümâyûn'a gönderildikde, nevrûza dek temdîd-i müddet kalb-i Sadâret-penâhî'ye ilkây-ı </span><span class="font14" style="font-weight:bold;">[M2 238] </span><span class="font14">hizzet ü beşâşet edüp, fi'l-hâl mütâreke ahbârını serhadlara neşr ü i‘lân ve tavâyif-i askeri husûl-i âsâyiş ve ferâğ ile ihtılâs ve vakt ü zemân ve âlât-ı harbiyyeyi âvihte-i mismâr-nisyân eylediler.</span></p>
<h2><a name="bookmark967"></a><span class="font14" style="font-weight:bold;"><a name="bookmark5041"></a>Vürûd-i Vâlî-yi Karamân ve vukû„-i meşveret berây-ı meştâ ve âmeden-i teşrîfât</span></h2>
<p><span class="font14">Karamân Vâlîsi'nin Şâm me’mûriyyeti munsarıf varakada dahi ictimâ‘-ı nâs ile mizâc-ı râhat ü sâmânı münharif olup, Karamân Eyâleti tarafına tevcîh ü ihsân ve Sürücülük ile refî‘u'ş-şân kılınmışidi. Bu behâne ile çep ü râstında vâki‘ kurâ ve kasabâtı cuğd u bûma âşiyâne ve ehâlîsinin bünyâd-ı ta‘îşlerini harâb ü virâne edüp, ne hâl ise Ordu-yi hümâyûn'a resîde ve beş altı yüz kadar ‘Urbân ve atları lagar ve nâ-tüvân asker ile saff-keşîde olup, emsâline erzânî kılındığı vech üzere ferve-i semmûr iktisâ ve Ordu-yi hümâyûn'un bir cânibinde haymelerini nasb ile visâde-i râhata istilkâ eyledi. Tekâsüf-i ebr-i midrâr ile nâzil olan emtâr, insân ve hayvânı mübtelây-ı çâr-mevce-i ıztırâb u nâ-tüvânî ve bürûdet-i cevv-i hevâ cümleyi giriftâr-ı ‘azâb-ı rûhânî vü cismânî edüp, bu sebeble ittihâz-ı meştâ ve bir şehr-i zâhirû'r-rehâda behâra dek def‘-i sevret-i şitâ zamîr-i Sadr-ı ‘âlî-kadrda cilve nümâ olup, Ordu-yi hümâyûn'da mevcûd vüzerâ vü vükelâ otâk-ı Süreyyâ-nitâka cem‘ ve bu keyfiyyete cümlesi havâle-i sem‘ edüp, ba‘zıları: —Sad-rıa‘zam Ordu-yi hümâyûn ile Âsitâne-i sa‘âdet'e ‘azîmet ve Murahhas Efendi tarafından pey-der-pey vürûd eden mevâddın hüsn-i temşiyetini ‘arz-ı pâye-i serîr-i Saltanat edüp, mahzâ buğz u hasedden nâşî safsata vü maglatayı câmi‘ kelâm-ı gayr-i vâki‘ ile bu mas-lahat-ı hayriyyeyi mâni‘ olanları red‘ ve fâyide-i ceng ü sulhu muvâzene ile muhayyel olan fesâdâtı def' ve her veçhile münâsibdir” dediler. Ba‘zıları dahi: “îhtimâl-i i‘âde-i harb ile Serdâr-ı ekrem'in bu‘du, maslahat-ı harbiyyeye bir vechile muvâfık olmayup, Edirne hısb u rehâ ile şöhret-nümâ ve Âsitâne-i sa‘âdet'e nisbetle serhadlere karîb bir şehr-i vesî‘u'l-erçâ olmağla, ittihâz-ı meştâya evleviyyeti zâhir u hüveydâdır” dediler. Ba‘zı ashâb-ı ‘ukul: “Edirne ve îstanbul'da kışlamak lâzım gelürse, birkaç seneden berü metâ‘ib-i seferiyye ile muztarib ve âteş-i firkat-i evlâd ü ‘ıyâl ile mültehib olanlar refâhiyyet-i ‘îş ve nu‘ûmet-i lihâf ile i’tilâf edüp, i‘âde-i harb </span><span class="font14" style="font-weight:bold;">[M2 239] </span><span class="font14">lâzım geldikde, yerlerinden tahrîkleri müte‘assir ve tîz elden yine Şumnu'ya varılmak hayli müte‘azzir olup, şöyle ki her ne kadar hareketde sür‘at gösterilse dahi, asker mukâbele-i a‘dâya varıncaya dek serhadlerin ekserîsi giriftâr-ı yed-i düşmen olacağı müteyakkan ve bu takdîrde kemâ-kân Şumnu'da ikâmet müstahsen olduğundan başka, Murahhas-ı devlete dahi sebeb-i kuvvet ve ba‘zı mevâddın istimzâcına kasr-ı mesâfe sebebi ile medâr-ı sühûletdir” dediler.</span></p>
<p><a name="bookmark5042"></a><span class="font14">Erbâb-ı meşveret icrây-ı re‘y-i ahîrde safka-zen-i ittihâd ü muvâfakat olup, gurre-i ramazânda<a name="footnote1997"></a><sup><a href="#bookmark5043">1997</a></sup><sup></sup> Serdâr-ı ekrem hazretleri ve sâyir ricâl ve ocağlu Şumnu'ya duhûl ve sâbıkı üzere herkes hânesine nüzûl edüp, hâric-i kasabada hayme-nişîn olan Vezîr Seyyid Nu‘mân Paşa Pravadi (Provadia) Kasabası’nda ve Vezîr İbrâhîm Paşa Hezargrad Kasa-bası'nda kışlamak husûsu dahi meclisde karar-dâde olup, bu irâde şifâhen müşârun iley-himâya ifâde olundu. Bundan akdem himmet-i Âsafâne ile ocağlardan tahsîl olunan küllî mahlûlât kısteyn mevâcibini taklîl ve edâsını teshîl edüp, bu hidmet nezd-i ferd-i Şâhâne'de bâ‘is-i tahsîn ü pesend ve Serdâr-ı ekrem hazretlerinin kadr u i‘tibârını bâlâ-ter ü bülend edüp, Çakırcı Paşa Ağa vesâtatıyla semmûr kürk ve mücevher hançere mashûb hatt-ı hümâyûn, mevki‘-i vusûle makrûn ve birkaç günden sonra Ağa-yı mûmâ ileyh mültefit ü memnûn Âsitâne tarafına revâne oldu.</span></p>
<h2><a name="bookmark968"></a><span class="font14" style="font-weight:bold;"><a name="bookmark5044"></a>Ba„zı vekâyi„ ve ihsân-ı Vezâret be„Ali Ağa</span></h2>
<p><a name="bookmark5045"></a><span class="font14">Serdâr-ı ekrem hazretleri ‘an-asl Rumeli kutrunda kesret-i seyr ü hareketle zî kudret olanlarını ihtibâr ve tehammüllerine göre mîrî verüp, meştâya tertîb ve bir ân akdem Ordu-yi hümâyûn'a vusûllerini iş‘âr buyurmuşlar idi. Emr-i ‘âlîye imtisâl ve erbâ‘în içinde fevc fevc meştây-ı hümâyûna ittisâl ve alây gösterdikden sonra serhadlere tefrîk u irsâl bu cumû‘un efrâdından Çatalcalı‘Ali Ağa, Balya Boğazı'na me‘mûr ve altı mâh kadar o mahalde askerini tefrîk etmeyerek, emr-i muhâfazada sarf-ı makdûr eylediği ma‘lûm-i Sadru's-sudûr olduğundan başka, Vezâret'e istihkâkı ma‘lûm ve hıdemât-ı devlete liyâkati meczûm<a name="footnote1998"></a><sup><a href="#bookmark5046">1998</a></sup><sup></sup> olup, gurre-i şevvâlde<a name="footnote1999"></a><sup><a href="#bookmark5047">1999</a></sup><sup></sup> rütbe-i vâlây-ı Vezâret ile nâyil-i ak-sa'l-gâye-i menzilet ve müceddeden mansıb verilen Eğriboz'a kâdime-cünbân-ı ‘azîmet oldu.</span></p>
<h2><a name="bookmark969"></a><span class="font14" style="font-weight:bold;"><a name="bookmark5048"></a>Vefât-ı Kadî-yi Ordu-yi hümâyûn Ni„metullah Efendi</span></h2>
<p><span class="font14">Efendi-yi mûmâ ileyh sâl-hûrde vü pîr ve birkaç seneden berü germ ü serd-i </span><span class="font14" style="font-weight:bold;">[M2 240] </span><span class="font14">rûzgârı mu‘âyene ile kuvây-ı vücûdu bi'l-külliyye halel-pezîr olup, ‘âkıbet ‘araz-ı maraz ile dil-hırâş ve bir müddet pehlû-zede-i kenâre-i firâş olup, şevvâlin on ikinci günü<a name="footnote2000"></a><sup><a href="#bookmark5049">2000</a></sup><sup></sup> ni‘met-i hayâtdan dilsîr ve vâsıl-ı rahmet-i Hayy-i Kadîr oldu. Mûmâ ileyh yüz on iki sâlinde meşîme-i çâk-ı şühûd ve fârık-ı miyân-ı bûd u ne-bûd oldukda pederi vefât ve mevâlîden ceddi ‘Osmân Efendi'nin âgûş-i terbiyyesinde tahsîl-i kemâlât edüp, neyl-i mülâzemetle kâm-bîn ve kırk üç târîhinde min ihde'l-müderrisîn olmuşidi. Tab‘ında zerâfet ve cildinde ‘adem-i sıklet hasebiyle, ekser kibâra enîs ve bâ-husûs ba‘zı vüzerâya hem-râz u celîs olup, Dâmâd-zâde Meşîhati'nde ‘azl ve Defter-i müder-risînden ismi hakk ile mübtelây-ı zell ü ezell olup, bir müddetden sonra kemâ-kân tarîka duhûl ile ba‘zı hidmetlerde istihdâm ve bâ-husûs Maktûl Beşîr Ağa zemânında Haremeyn Müfettişliği ile tertîb-sâz-ı esbâb-ı ‘izz u ihtişâm ve altmış sekizde Galata Mevle-viyyeti ile mazhar-ı sunûf-i ikrâm olmuşidi. Ba‘dehû Mısr-ı Kahire ve Mekke-i müker-reme kazâlarıyla dilşâd ve ‘Abdullah Efendi yerine İstanbul Pâyesi'yle Ordu Kadısı nasb olunup, târîh-i mezkûrda ‘âzim-i semt-i me‘âd oldu. Efendi-yi mûmâ ileyh nisâc-ı kâr-gâh-ı me‘ânî ve vâkıf-ı mezâyâ-yı me‘ârif ü nüktedânî-yi hüsn-i selîka ile mezkûr ve Sultân Mahmûd merhûmun binâ eyledikleri bende, [mısrâ]‘</span><span class="font14" style="font-weight:bold;">:</span></p>
<p><span class="font14">—And[a] bend etdi bu bend-i âb-ı hayâtı sû-be-sû”</span></p>
<p><span class="font16">G-&quot;^ j^ ^i-^ ^-^</span></p>
<p><a name="bookmark5050"></a><span class="font14">târîhi beyne'n-nâs mütevâtir u meşhûrdur.</span></p>
<h2><a name="bookmark970"></a><span class="font14" style="font-weight:bold;"><a name="bookmark5051"></a>Vukû„-i tevcîhât</span></h2>
<p><a name="bookmark5052"></a><span class="font14">Zilka‘denin sekizinci günü<a name="footnote2001"></a><sup><a href="#bookmark5053">2001</a></sup><sup></sup> Ordu-yi hümâyûn'da mevcûd olan ricâl ve hademenin mansıbları ibka olunup, fekat Nûh Bey Âsitâne'ye ‘azîmet etmek bâbında dâmengîr-i ilticâ olmağla, mutasarrıf olduğu Sipâh Ağalığı, Aydoslu Hasan Ağa'ya tevcîh ve Büyük Rûznâme Pâyesi'yle Re‘îsülküttâb Efendi Vekîli Büyük Tezkireci olan İbrâhîm Münîb Efendi'nin kadr u menzileti terfî‘ u tenvîh olundu. Murahhas Efendi'nin ve ma‘iyyetinde olan efendilerin dahi mutasarrıf oldukları menâsıbın ru‘ûslarıyla hıl‘atleri, Sadrıa‘zam Mühürdârı'yla Bükreş'e irsâl olunup, herkes iktisây-ı hıl‘at ve ahz-ı ru‘ûs ile hâyiz-i rehîne-i hubûr ve muharrir-i Fakır bu cümle dâhilinde olup, mutasarrıf olduğum Gu-rebâ-i yesâr Kitâbet'i ibkasıyla mesrûr oldum. Mühürdâr'a hîn-i ‘avdetinde Murahhas Efendi tarafından semmûr kürk ve üç bin guruş hidmet </span><span class="font14" style="font-weight:bold;">[M2 241] </span><span class="font14">verilüp, ma‘iyyetinde olan efendiler da‘vet ve ru‘ûs mesârifinden vâreste ve bu takrîb efendi-yi mûmâ ileyhin senâsı târum-i çarh-ı esire peyveste oldu.</span></p>
<h2><a name="bookmark971"></a><span class="font14" style="font-weight:bold;"><a name="bookmark5054"></a>İcmâl-i mükâleme-i murahhasân ve „avdet-i îşân</span></h2>
<p><span class="font14">İkinci meclisde Devlet-i ‘aliyye Murahhası ile Rusiyye Murahhası ictimâ edüp, ibtidâ tazmîn mâddesi hasm tarafından îrâd ve da‘vây-ı sebebiyyet ile izhâr-ı sûret-i ‘inâd etmişidi. Re’îs Efendi tarafından: —Eğer mâ‘nây-ı tazmîn mesârıf-ı seferiyyeden ‘ibâret ise, Devlet-i ‘aliyye'nin mesârıfı resîde-i râdde-i az‘âf ve bi'l-istihkak da‘vây-ı tazmîn eyler ise, muvâfık-ı tavr-ı insâfdır. Eğer tazmîn sefere ‘illet olmakdan kinâye ise, cümle devletlerin nezâretinde olan Lehlü'ye Rusyalu itâle-i pây-i te‘addî eylediklerinden gayri, Memâlik-i ‘Osmâniyye'de vâki‘ Balta'ya ne derecelerde zarar îrâs eyledikleri ma‘lûmdur. Muhârebe niyyetinde olan devletler ekalli üç sene mukaddem levâzım-ı seferiyyelerini tanzîm ile i‘lân-ı harb etmek tavr-ı kadîm olup, Devlet-i ‘aliyye ise birkaç mâh Lehlü gavgâsıyla Âsitâne'de seninle imrâr-ı eyyâm ve bu mâddeler serhadleri-mize ihdâs-ı ihtılâl ediyor” deyü feryâd olundukça, sûret-i nizâm iltizâmıyla bir şâfî cevâb verilmediği ma‘lûm-i enâm olup, Devlet-i ‘aliyye umûrunu tesviye ve tertîb etmeden sefere çıkup, hattâ Bender'e varıldıkda, kıllet-i zehâyir sebebi ile ehâlî: —Çünkü sefer edecek idiniz, mukaddemce niçün anbarlar yapup küllî zehâyir iddihâr etmediniz” dedikleri, tevâtür-yâb-ı iştihârdır” dedikde, vâfir kıl ü kalden sonra Obreşkof cevâbdan ‘âciz olarak, Fokşan mükâlemesinde vâki‘ olduğu gibi âhar mâddeye intikal eyledi. Ber-minvâl-i muharrer haftada iki gün ictimâ‘ ve tarafeynden münâkaşa vü niza‘ inkıtâ‘ bulmayup, gâh vesâtatan ve gâh şifâhen teshîl-i mesâlih edecek mukaddimât-ı ma‘kule ve tergıbât-ı makbûle îka‘ olunup, âhır-i kâr Rusya Murahhası Obreşkof devletinin sâyir agrâzını tahsîl siyâkında birkaç mâddeyi kat‘ u tahlîl<a name="footnote2002"></a><sup><a href="#bookmark5055">2002</a></sup><sup></sup> ve temessükât tahrîr ve </span><span class="font14" style="text-decoration:underline;">tarafeyn-</span></p>
<p><span class="font14">den temhîr olunup, meclislerde mübâdele ile def-i mücâdele edüp, şöyle ki Eflâk ve Boğdan ve hîn-i muhârebede Devlet-i ‘aliyye'ye muhâlefet ve Rusyalu'y</span><span class="font14" style="text-decoration:underline;">a mu</span><span class="font14">vâfakat eden re‘âyânın cürm ü günahları ‘afv ile haklarında hüsn-i mu‘âmele o cistân'da vâki‘ bi'l-cümle kılâ‘ın Devlet-i ‘aliyye'ye redd </span><span class="font14" style="font-weight:bold;">[M2 242] </span><span class="font14">ü teslîmi ve bu mukabelede Gürcüler fî-mâ ba‘d seby ü istirkak olunmayarak memnû‘iyyeti bey‘ u şîrâları ve Rusya elçilerinin Dîvân-ı ‘âlî'ye vürûdlarında bi-hasebi'r-rütbe tekaddüm ve te‘ahhurlarına ri‘âyet olunup, tercemân ve hademelerinin emsâllerine kıyâsen cizye ve sâyir tekâlîfden mu‘âfiyetleri ve elçi etbâ‘ından Dîn-i İslâm'ı kabûl edenler tercemânları muvâcehesinde def‘-i iştibâh ve ihtimâl içün birkaç def‘a tekrîr-i su‘âl olunup, âyin-î nasârâyı terk ve Dîn-i Muhammedî'yi kabûl eyledikleri sâbit oldukda, Rusyalu tarafından kat‘â cebr ve talep olunmayup, fekat elçinin ba‘zı emvâl ü eşyâsını garet ü nehb etmiş ise temâmen tahsîl u istirdâd olunması ve fırak-ı Çerâkise'den Küçük Kabartay<a name="footnote2003"></a><sup><a href="#bookmark5056">2003</a></sup><sup> </sup>ve Büyük Kabartay Rusyalu tarafına terk ü def' olunup, Kırım Hânı'nın nasb u ta‘yîni dahi sunûf u kabâyil-i Tatar'ın re‘y ü ihtiyârlarıyla vukU‘ bulması ve devleteyn üserâsı şükrâne-i musâlaha sûretinde bilâ-bedel iki devlet tarafından ıtlak u âzâd olunup, elli üç târîhinde ‘akd olunan musâlaha şurûtu i‘tibârdan sâkıt u metrûk olup, işbu ‘akd olunacak musâlaha şurûtu fî-mâ ba‘d mer‘î ve mu‘teber ve düstûru'l-‘amel olmak, hâsıl-ı kelâm on mâddenin senedleri birkaç gün zarfında mükâleme ve her mâddesinde haylî münâkaşa vü mu‘âraza olunarak, vech-i meşrûh üzere kat‘ ve tarafeynden hatm ü imzâ ve yek-dîgere mübâdeleten i‘tâ ile bu teshîlâtdan garaz-ı aslî olan, mebhas-i Tatar'a refte refte şurû‘ ve üss-i binây-ı musâlaha olduğuna binâ‘en, murahhaslar beyninde haylî münâkaşa ve mücâdele vukû‘ ve nihâyetü'l-emr Kırım'da vâki‘ cevâmi‘ u mesâcidde cum‘a günleri hutbe kırâ’et olunur iken, kemâ fi'l-evvel ism-i Sâmî-yi hazret-i Şehriyârî zikr u yâd olunup, ber-minvâl-i muharrer kavm-i Tatar'ın intıhâbıyla Hân nasb olunduğu hâlde, Devlet-i ‘aliyye menşûr-i izn ü ruhsat i‘tâ buyurup, ahkâm-ı şer‘iyyeleri câ‘iz olmak içün Tatar ‘ulemâsından icrây-ı ahkâma kadir kimselere bilâ-‘ivaz Kadı‘asker Efendi tarafından mürâsele olunmak mâddeleri dahi, tarafeynden bi'l-îcâb ve'l-kabûl karar-gîr-i husûl ve ancak nizâ‘, Kırım kılâ‘ının reddinde kalup, Rusya Murahhası cümle kılâ‘ Tatar yedinde ve Kerş Limanı ve Yeni-kal‘a Rusyalu yedinde kalmak id-di‘âsında ısrâr ve mahzûru müte‘ayyin olduğundan, Re‘îs Efendi, kal‘alar mâddesine Devlet-i ‘aliyye </span><span class="font14" style="font-weight:bold;">[M2 243] </span><span class="font14">vechen mine'l-vücûh râzı olmayacağını beyân ile fesh-i mükâleme sûreti nümâyân olmuşiken, tarafeyn bu mâddeyi kırk gün va‘de ile devletlerine tahrîr etmek üzere karâr ve hulûl-i eyyâm-ı mev‘ûde hengâmında, Obreşkof in‘ikad-ı sulh birkaç mâddeye mütevakkıf olup, bunlara Devlet-i ‘aliyye müsâ‘ade eder ise Rusyalu tazmîn-i mu‘tedilden geç</span><span class="font14" style="text-decoration:underline;">er) |</span></p>
<div style="border-left:solid;">
<p><span class="font14">ıp, Gür-</span></p>
</div><br clear="all">
<p><span class="font14" style="font-weight:bold;">Biri: </span><span class="font14">Tatar'ın serbestiyetleri îbkasına Rusyalu'nun tekeffülü ve</span></p>
<p><span class="font14" style="font-weight:bold;">İkincisi</span><span class="font14">: Kerş ve Yeni-kal‘a'nın Rusyalu yedinde kalması,</span></p>
<p><span class="font14" style="font-weight:bold;">Üçüncüsü: </span><span class="font14">Ak-deniz ve Kara-deniz'de gerek ceng ve gerek tüccâr sefînelerinin âmed ü reftine mümâna‘at olunmaması,</span></p>
<p><span class="font14" style="font-weight:bold;">Dördüncüsü: </span><span class="font14">Kılâ‘-ı Kırım'ın eyâdî-yi Tatar'da ibkası ve Rusyalu tarafında olan Ligor'a Boğdan ber-vech-i te’bîd tefvîz olunup, Voyvodalık münhal oldukda, evlâdı tevârüs ve Dubrovnikli gibi Boğdan'ın mîrîsini üç senede bir maktû‘ân Devlet-i ‘aliy-ye'ye teslîm ve Âsitâne'de bir Kapu Kethudâsı ikamesine ruhsat<a name="footnote2004"></a><sup><a href="#bookmark5057">2004</a></sup><sup></sup> verilüp, Kılburun Rus-yalu'ya terk ve Özi hedm olunmak mâddelerini şâmil elçi-yi mesfûr bir kâğıd ibrâz ey-ledikde, Re’îs Efendi: /—Devlet-i-zaliyye bu mâddelerin birine ruhsat vermeyüp, i‘âde-i harb lâzım geleceği zâhirdir. Bunları kabûlden ise dîn ü devletimiz uğrunda ifnây-ı vü-cûd etmek her hâlde bize hayırludur” deyü cevâb verüp: “Hele bir kerre bu sûret tarafınızdan Devlet-i ‘aliyye'ye ‘arz olunsun, bakalım ne cevâb zuhûr eder” demekle, bilâ-istîzân ‘avdet, şart-ı edebe muhill bir vaz‘ u hareket olduğundan, bu ahvâli lisânen ve Rusya Murahhası'nın mevâdd-ı kâğıdını ‘aynen ifâde vü ‘arz etmek üzere Atâ‘ullah Beyefendi'nin Ordu-yi hümâyûn'a irsâli tasvîb olundu. Mîr-i mûmâ ileyh orduya vü-rûdunda vücûh-i ricâl ve ‘umûmen ocağlu huzûr-i Serdâr-ı ekremî'ye celb olunup, mîr-i mûmâ ileyh ile tevârüd eden tahrîrât ve lisânen takrîr etdiği ma‘lûmât cümleye ifâde olundukda, Moskovlu'nun garazı Kerş ve Yeni-kal‘a olup bâkîsi maglata<a name="footnote2005"></a><sup><a href="#bookmark5058">2005</a></sup><sup></sup> ve tehvîn-i müdde‘âlarını istihsâl içün tevhîm ü safsata kabîlinden olup, seyr-i deryâ mâddesine dahi vech-i münâsibi üzere nizâm ehven görülür.</span></p>
<p><span class="font14">Düşmenin “Tazmîn” deyü taleb etdiği elli bin kîse zâhirde âsân ve edâsı hâric-i ez-hadd-i imkân olup, Tatar başlu başına olmağla, küffârm şimdiki tesallutundan eşedd değildir. </span><span class="font14" style="font-weight:bold;">[M2 244 </span><span class="font14">Mürûr-i zemân ile hey‘et-i ûlâsına ircâ‘ dahi kabildir. Bundan sonra on sene harb mütemâdî olsa bundan a‘lâ sulh olmaz” deyü, herkes Sadrıa‘zam'ı tergıb ve kabûl-i ‘âmme bulunduğunu hâvî hüccet tertîb olunup, her keyfiyyete vukuf tahsîl eden ‘Atâullah Beyefendi ile zikr olunan ma‘rûzât, takdîm-i dergâh-ı Pâdişâhî cemîlü's-sıfât kılınmışidi. Âsitâne'ye vusûlünde bir kaç def‘a ‘akd olunan mecâlisde zamân u kefâlet ve terk-i kılâ‘ ve bilâ-istisnâ seyr-i deryâ cümleye kabîh görülüp, kabûlünde envâ‘-ı mehâzîr ta‘dâd ve bâ-husûs ‘Osmân Efendi ıtlâk-ı zimâm-ı feryâd ederek im-tinâ‘-ı kabûlü tasrîh ve îrâd etmekle, herkesin zihnini tağlît ve Şehriyâr-ı ‘asr hazretlerini tevhîm ile mâddeyi ifsâd ü tahbît edüp, mevâdd-ı mezkûre hasm tarafından kabûl olunmayacak sûretde ta‘dîl ve temşiye ve Murahhas Efendi tarafına gönderilmek taraf-ı hümâyûndan tavsiye olundu. Sadrıa‘zam dahi vukû‘ bulan keyfiyyâtı Murahhas Efendi tarafına tahrîr ve ser-rişte-i mükâlemenin ‘adem-i inkıtâ‘ını sırran tezkîr edüp, murahhaslarına ictimâ‘ ve mâddelere ‘adem-i müsâ‘ade sûretini Re‘îs Efendi Obreşkof'a ifâde ve ismâ‘ eyledikde, mu‘âraza teceddüd edüp, üç sâ‘at kadar tarafeynden serd-i edille vü berâhîn ve herkes maslahatına muvâfık bast-ı re‘y-i rezîn edüp, Rusya Murahhası şu takdîm etdiğim mâddelerin cümlesi Devlet-i ‘aliyye tarafından kabûl olunmadığı sûret-de fî-mâ-bâ‘d lafz-ı mükâlemeyi lisânıma almak semt-i ruhsatımdan sad fersah dûr ve bu bâbda ma‘zûr olduğunu ifâdeye mecbûr oldu. Ferdâsı Beylikçi Efendi'yi ve bu Fakır'i Re’îs Efendi alup, Obreşkofun hânesine insırâf ile yine ebhâs-ı sâlife istînâf olundukda, Rusya Murahhası: “Mukaddemâ ‘arz olunan mevâdda Devlet-i ‘aliyye rızâ-dâde olduğu hâlde, rızânıza muvâfakatla sebeb-i teneffür olan sâyir mevâddın temşiyeti kabildir. Kaldı ki, kesb-i emniyyet içün Taman yakasında bir kal‘a binâsına ruhsat veri-lüp, bundan sonra mükâleme ‘abes ve it‘âb-ı vücûd kabîlinden olduğu ve mütâreke hıtâm bulup, ‘avdet-i harb lâzım geldiği ve Bükreş zahîremizin mecma‘ı olup, anbar tutuşmak ve âhar bir kazâ zuhûruyla şânınıza nakısa verecek bir hâl tertîbinden gayetü'l-gaye </span><span class="font14" style="font-weight:bold;">[M2 245] </span><span class="font14">havf üzereyim” dedikde, Re’îs Efendi: —Yarınki gün konağımızda ni-hâyetü'n-nihâye olarak bir meclis tertîb edelim” demekle, ertesi gün Obreşkof ile tekrar mübâhase ve Âsitâne'den ta‘lîm olunan sûretin biriyle kat‘-ı nizâ‘a ifrâğ-ı cehd ü tâkat edüp, bu meclisde dahi bir fâyide ihsâsı mümkin olmamağla, murahhasların müfârakatı tehakkuk eyledi. Nihâyet meclisde bek</span><span class="font14" style="font-weight:bold;">â</span><span class="font14">-yı ruhsat-ı tarafeyn ile karîb ü ba‘îd mevâdd-ı musâlaha bi'l-mükâtebe temhîd olunmak ve maslahat husûl bulduğu takdîrde, Ruscuk ile Yergöğü miyânında vâki‘ adada ve yâhud âhar mahalde tasdîknâmeler mübâdele olunmak mukavele olundukdan sonra zilhiccenin yirmi sekizinci günü<a name="footnote2006"></a><sup><a href="#bookmark5059">2006</a></sup><sup></sup> Re‘îs Efendi Bükreş'den ref‘-i kâr ü bâr-ı ikamet ve Ordu-yi hümâyûn'a gelüp, vâki‘ olan ahvâli ma‘rûz-i huzûr-i Sadr-ı sütûde-haslet eyledi.</span></p>
<h2><a name="bookmark972"></a><span class="font14" style="font-weight:bold;"><a name="bookmark5060"></a>Teznîb</span></h2>
<p><a name="bookmark5061"></a><span class="font14">Rusyalu'nun nihâyetü'n-nihâye maksadları fekat Kıl-burun'un hedmi ve mâdde-yi ticâret ve mahdûda karîb seyr-i deryâ ve Kerş ve Yeni-kal‘a'nın istihlâsı olup, kusûr iddi‘âları maglata olduğu biz ve cümle o tarafda bulunan me’mûrların tahkık-kerdesi olmuşidi. Bundan başka, Şehriyâr-ı zemân hazretleri Rusyalu Yeni-kal‘a ve Kerş lîma-nından geçer ise, on beş bin kîse va‘d eylemesini gâyetü'l-gâye hafî olarak bir kıt‘a hattı hümâyûn ile Murahhas Efendi tarafına işrâb ü tesvîğ ve mâdde-i mezkûre Obreşkof'a teblîğ olundukda: —Müflis i‘tikad etdiğiniz devlet o mikdâr şey’i size vermekde te‘allül etmeyeceğini resmen te‘ahhüd ederim. Hemân siz şu dört mâddeyi kabûl edin” dediği gibi, hâzır-bi'l-meclis olan Re’îs Efendi ve Hayrî Efendi ve bu Fakır'e büht ü hayret târî olup, bundan sonra mâdde-i musâlahaya zaferden me‘yûs olduk.” Serdâr-ı Ekrem hazretleri ‘Atâullah Beyefendi ile ‘arz olunan sûret-i hâle nazaran cüz‘î cerhden sonra rızâ verileceğini cezm edüp, kemâl-i vesvesesinden ve Sadaret'e hırs u rağbetinden hüccet ve mâddeyi tasdîk eder te‘kîdâtdan<a name="footnote2007"></a><sup><a href="#bookmark5062">2007</a></sup><sup></sup> istiğna ve re‘ye ihâle ile<a name="footnote2008"></a><sup><a href="#bookmark5063">2008</a></sup><sup></sup> izhâr-ı semt-i istirhâ edüp, mâddenin ‘adem-i nizâmına küllî sebeb olduğu cümleye hüveydâ ve bu mevâni‘ esbâb-ı zâhireye nisbetle serd olunup, hakıkatde cenâb-ı Hakk'ın irâdesi başka yüzden olup, şu kadar nüfûs zâyi‘ ve ber-muktezây-ı istidrâc kati çok emâkin ve mevâzı‘ı istîlâ ile düşmen dilsîr-i menâfi‘ olacak </span><span class="font14" style="font-weight:bold;">[M2 246] </span><span class="font14">imiş.</span></p>
<p><span class="font14">Bu bâbda ‘ukalây-ı devletin re’y ü tedbîrini takdîr-i İlâhî tağyîr ve ‘akıbet Kaynarca Musâlahası gibi kerîh bir musâlaha vukü‘ bulup, vahdet-güzînân-ı İslâm'a ilâ yevminâ hâzâ dag-ı derûn ve sebeb-i hüzn-i gûnâ-gûn oldu. Her şeye kadir olan cenâb-ı Mevlâ karîben bu matlabı<a name="footnote2009"></a><sup><a href="#bookmark5064">2009</a></sup><sup></sup> e‘azzi, Devlet-i ‘aliyye'ye teysîr ile ahz ü sâr u intikama kudret vermek niyâz-kerde-i a‘lâ vü ednâdır. —</span><span class="font14" style="font-style:italic;">Ve-mâ zâlike „alallahi bi-„azîz</span><span class="font14">”<a name="footnote2010"></a><sup><a href="#bookmark5065">2010</a></sup><sup></sup></span></p>
<p><span class="font14">Re’îs Efendi'nin birâderi mevâlîden bulunup, kadı‘askerlerin biri hufyeten: —Birâderin ne yapıyor? Padişâh'ın lisânından işitdim, bu maslahatın böylece kat‘ı mahz-ı hayr olduğu meczûmumdur” ve Re’îs Efendi: “Cesâret edüp, kat‘ ederse devlete hizmet etmiş olur. Ancak nâsda kıl ü kal hissedersem mükâlemede olanları birer adaya tağrîb ile lisân-ı halkdan vâreste olurum” buyurdular. “Aklını başına cem‘ ve nasîhatıma havâle-i sem‘ ile mutabassır bulunsun” dediği birâderi tarafından ‘aks ve Efendi-yi mûmâ ileyhin himmetine îrâs-ı fütûr edüp, müfârakat-ı evlâd ü ‘ıyâl ve adalarda ma‘iyyetinde bulunan bî-cürm o kadar kimseleri tekdîr ü ızrârdan havf ile maslahatı bi'z-zarûre tabî‘atına terk ve râbıta-i mükâlemeyi münfekk eyledi. Rusya Murahhası: “Yeni-kal‘a ve Kerş Lîmânı'na iki cihetle muhtâcız. Yeni-kal‘a'yı istihlâsdan^raz, <a name="bookmark5066"></a>umûr-i Tatar'a nezâretdir, Kerş'i talebden murâd, tahsîl-i menâfi‘-i ticâretdir” dedikde, Re’îs Efendi: “Kal‘anm tarafınızdan zabtı emniyyet-i devleti selb edüp, dâimâ muhâre-beye hâzır bulunmak gibi Devlet-i ‘aliyye'yi bir kayd-ı ‘azîme düşürmek mukaddimesine tavti’edir” dedikde: —Tahsîl-i mâye-i emniyyet ve bizim ve kavm-i Tatar'ın her vaz‘ u reftârına nezâret içün Yeni-kal‘a mukabilinde vâki‘ adada Devlet-i ‘aliyye dahi müstahkem ü metîn bir kal‘a binâsıyla, mikdâr-ı kifâiye müstahfız vaz‘ eylesün” dedikde, Re‘îs Efendi: —Mâ-i cârî ve âbârdan ve âsâr-ı âbâdânî ve ‘imârdan hâlî mahall-i mûhişe kal‘a yapmak, bir mikdâr âdemi zımnen habs etmekden gayri ne fâyide terettüb eder?” dedik-de: —Garaz su ise sahrıçlar ile peydâ mümkindür” deyüp, Re‘îs Efendi dahi: —Takdîr-i İlâhî ile vakten mine'l-evkat şâyed beyne'd-devleteyn harb vukü‘ bula; Rusyalu kurb-i mekân cihetiyle ibtidây-ı emrde kal‘aya hücûm ve imdâd gelinceye dek suya nefâd târî olup, kazıyye-i istîlâ ber-vech-i suhûlet hâsıl olacağı ma‘lûmdur” deyerek, cebel-i Kaf ve büht u tela‘sümden âzâde ve sâf deliller îrâdiyle her bâr Obreşkof'u mülzim ve mukabeleden ‘âciz </span><span class="font14" style="font-weight:bold;">[M2 247] </span><span class="font14">ve derhem eyleyüp: —‘Âkıbet matlûbâtımız semere-i galebeye mübtenî olup, ‘acaba nâyil olduğumuz fursat Devlet-i ‘aliyye'ye teveccüh ede idi, vüs‘-i beşerden hâric tekâlif îrâdıyla Kiyev'den kat‘-ı hudûd irâde eder idi” dedikde, Re‘îs Efendi cevâba âgaz edüp: —Kralınız Petro mağlubiyyet-i saht ile ormanda tenâvül-i kışr-ı dıraht eylediği hâlde, Tatar Hân ve ekser erkân kral ve sâyirlerini bend-i ke-mend-üsâr edüp, re‘âyâ hükmüne idhâl emrindenısrarlan sebkat etmişiken, Devlet-i ‘aliyye katl ü esirde ifrât mesleğinden dâmenKeş-i istiğnâ olup, hukn-i dimânızdan ferâğat ve Azak reddiyle kanâ‘at edüp, bu mâddeyi dahi vakti ma‘hûddan birkaç mâh sonraya dek tatvîl edüp, tekrar üzerinize hareket olunacağını his etmedikçe söze yatma-yup, hattâ o zemandan berü yalancılık ile şöhret vermiş idiniz” dedikde, Obreşkof: “Tabur cenginde bulunan serdârınız Baltacı Mehmed Paşa ‘âkil ü dânâ ve ‘avâkıb-i umûra âşinâ bir Vezîr olup, ormanda mahbûs ve hayatından me‘yûs askerin hücûmundan te-vehhüm ve şâyed tesâdümden hâsıl-ı galebe ile tezâhüm ederler deyü, yedinde bulunan ser-rişte-i galebe vü nusratı zâyi‘ etmeyüp, sulhu ihtiyâr eyledi” deyerek, bu mâddeye mümâsil kati çok münâkaşaları zuhûr edüp, yazılmak lâzım gelse teksîr-i sevâdı mûcib olur. Binâ‘en ‘alâ zâlik bu mikdâr ile tercîh-i semt-i ihtısâr olundu.</span></p>
<h2><a name="bookmark973"></a><span class="font14" style="font-weight:bold;"><a name="bookmark5067"></a>Vekâyi„-i cüz’iyye</span></h2>
<p><span class="font14">Sadr-ı esbak Moldovancı ‘Ali Paşa Ser‘askerlik ‘unvânıyla Boğaz'da mukîm iken, mübtelây-ı ‘illet-i felc ve kuvâ ve cevârihi<a name="footnote2011"></a><sup><a href="#bookmark5068">2011</a></sup><sup></sup> âzâde-i dahl ü harc olduğu, sâmi‘a-i erkân-ı saltanata derc olunup, tahsîl-i kuvvet ü şu‘ûr etmek zımnında, Tekfurdağı'nda ikamete me‘mûr ve Boğaz Ser‘askerliği ile Kapudân-ı deryâ Vezîr Hasan Paşa nâyil-i etemm-i hubûr oldu.</span></p>
<p><span class="font14">Cin ‘Ali Paşa oğlu Îbrâhîm Bey va‘d ü ‘ahdini îfâ ve üç yüz piyâde ve süvâriyle vâsıl-ı meştâ olduğu hakkında istilzâm-ı teveccüh-i Sadr-ı me‘âlî-pîrâ etmekle, me’mûr olduğu mahalde kıyâm etmek şartıyla, dâhil-i katâr-ı mîr-i mîrân-ı kirâm oldu.</span></p>
<p><a name="bookmark5069"></a><span class="font14">Şehr-i rebî‘ulâhır gurresinden<a name="footnote2012"></a><sup><a href="#bookmark5070">2012</a></sup><sup></sup> zabt etmek üzere<a name="footnote2013"></a><sup><a href="#bookmark5071">2013</a></sup><sup></sup> Havâss-ı refî‘a Kazâsı'yla, Hâşim-zâde es-Seyyid ‘Abdullah Efendi hâyiz-i rehîne-yi mesâr ve gurre-i cumâdelûlâdan<a name="footnote2014"></a><sup><a href="#bookmark5072">2014</a></sup><sup></sup> Üsküdar Kazâsı ile Yaycı-başı-zâde Hâfız Îsmâ‘îl Efendi'nin nâvek-i râster ve merâmı, resîde-i hedef-i i‘tibâr oldu.</span></p>
<h2><a name="bookmark974"></a><span class="font14" style="font-weight:bold;"><a name="bookmark5073"></a>Nasb-ı Sadr-ı Anadolu ve sâyir</span></h2>
<p><a name="bookmark5074"></a><span class="font14" style="font-weight:bold;">[M2 248] </span><span class="font14">Anadolu Kadı‘askeri olan Es‘ad Efendi-zâde Mehmed Şerîf Efendi'nin bir seneden ‘ibâret olan müddet-i ‘örfiyyesi resîde-i derece-i hıtâm ve şehr-i rebî‘ulâhırın ikinci günü<a name="footnote2015"></a><sup><a href="#bookmark5075">2015</a></sup><sup></sup> Sadâret-i mezkûre ile bâ-Pâye-i Anadolu, Îslâmbol Kadısı ve Nakîbu'leşrâf olan es-Seyyid Îbrâhîm Efendi muhassılu'l-merâm olup, Nekâbet-i eşrâf mansıbı celîli ile sâbıka Sadr-ı Rûm Şerîf-zâde Mehmed Şerîf Efendi müşerref ve Mek-ke-i mükerreme Pâyesi'yle Burusa'dan ma‘zûl Bâbî-zâde‘Abdullah Efendi'nin teveccüh-i Kazâ-i Îstanbul Pâyesiyle, gûş-i ümmîdi müşennef kılınup, sâbıka Îzmir Kadısı es-Seyyid Mehmed Dervîş Efendi dahi, gurre-i recebden<a name="footnote2016"></a><sup><a href="#bookmark5076">2016</a></sup><sup></sup> Edirne Kazâsı'yla vâreste-i endûh u esef oldu.</span></p>
<h2><a name="bookmark975"></a><span class="font14" style="font-weight:bold;"><a name="bookmark5077"></a>Tevcîhât-ı „ilmiyye</span></h2>
<p><span class="font14">Gurre-i Zilka‘deden<a name="footnote2017"></a><sup><a href="#bookmark5078">2017</a></sup><sup></sup> Burusa Kazâsı, sâbıka Yenişehir-i fenâr Kadısı Tokâdî Mustafa Efendi'ye ve şa‘banın on beşinci gününden<a name="footnote2018"></a><sup><a href="#bookmark5079">2018</a></sup><sup></sup> sâbıka Edirne Kadısı Şeyhulislâm ‘Abdullah Efendi-zâde ‘Abdulvâhid Efendi'ye Mekke-i mükerreme Pâyesi ve Îzmir'den munfasıl Hekîm-başı Ahmed Efendi-zâde Mehmed Emîn Efendi'ye Edirne Pâyesi ve Selânik'den ma‘zûl es-Seyyid Yahyâ Tevfîk Efendi'ye gurre-i zilhicceden<a name="footnote2019"></a><sup><a href="#bookmark5080">2019</a></sup><sup></sup> Şâm-ı şerîf Kazâsı ve Süleymâniye müderrislerinden Ahmed Muhtâr Efendi'ye Îzmir Kazâsı ve Şeyhulislâm Ahmed Efendi-zâde Hâmid Efendi'ye, sene-i âtıye muharremi gurresinden<sup>9 </sup>Selânik Kazâsı ve Kassâm-zâde Feyzullah Efendi'ye târîh-i mezkûrdan<sup>10</sup> Yenişehir-i</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
<p><span class="font9">6</span></p>
<p><span class="font9">7</span></p>
<p><span class="font9">8</span></p>
<p><span class="font9">9</span></p>
<p><span class="font9">10</span></p>
</div><br clear="all">
<ul style="list-style:none;"><li>
<p><span class="font12">1 Rebî‘ulâhır 1186 = 2 Temmuz 1772 Perşembe.</span></p></li></ul>
<p><span class="font12">“Şehr-i rebî‘ulâhır gurresinden zabt etmek üzere .......... Seyyid Mehmed Tâhir Efendi'ye tevcîh</span></p>
<p><span class="font12">olundu” kısmında yer alan bilgiler aynı kaligrafi ile Ü 197b-198b varakların yan taraflarına kaydedilmiştir.</span></p>
<p><a name="bookmark5081"></a><span class="font14">fenâr Kazâsı tevcîh ve mûmâ ileyhimin ba‘zısı pâye ile tefrîh ve ba‘zısı temettu‘ât-ı menâsıb ile terfîh olundu. Rumeli Sadr-ı ecelli olan Ibrâhîm Efendi'nin, müddeti gayete resîde ve işbu şevvâlin on beşinci günü <a name="footnote2020"></a><sup><a href="#bookmark5082">2020</a></sup><sup></sup>&nbsp;sabıka Anadolu Kadı‘askeri Vassâf-zâde Meh-med Es‘ad Efendi'nin Sadâret-i mezkûre ile sitâre-i bahtı dirahşîde kılındı.</span></p>
<h2><a name="bookmark976"></a><span class="font14" style="font-weight:bold;"><a name="bookmark5083"></a>Fevt-i Re’îsü'l-Müneccimîn<a name="footnote2021"></a><sup><a href="#bookmark5084">2021</a></sup></span><span class="font14"><sup></sup></span></h2>
<p><span class="font14">Evâsıt-ı mâh-ı zilhiccede<a name="footnote2022"></a><sup><a href="#bookmark5085">2022</a></sup><sup></sup> Müneccim-başı Halîl Efendi'nin mâh-ı serî‘u's-seyr-i ‘ömrü giriftâr-ı mehâk-ı zevâl ve Müneccim-i sânî ‘Abdullah Efendi riyâset-i mezkûre ile nâyil-i rasadgâh-ı ikbâl olup, Âsitâne-i sa‘âdet'de zabt-ı vekayi‘ ile meşgul ve fenn-i necâmetde Ebû Ma‘şer Belhî<a name="footnote2023"></a><sup><a href="#bookmark5086">2023</a></sup><sup></sup> derecesine mevsûl olan Musâ-zâde Efendi, Müneccim-i Sânî ‘unvânını kesb ile nazar-ı ‘âtıfete meşmûl oldu.</span></p>
<p><a name="bookmark5087"></a><span class="font14">Rebî‘ulâhır gurresinden<a name="footnote2024"></a><sup><a href="#bookmark5088">2024</a></sup><sup></sup> Halebü'ş-şehbâ ve Kuds-i Şerîf ve gurre-i muharremden<a name="footnote2025"></a><sup><a href="#bookmark5089">2025</a></sup><sup> </sup>bâ-Pâye-i Kudüs, Galata leff ü neşr-i müretteb üzere etıbbâ-i Hâssa'dan </span><span class="font14" style="font-weight:bold;">[M2 249] </span><span class="font14">Surre Emîni-zâde es-Seyyid Mehmed Sa‘îd Efendi'ye ve Ilâhî-zâde es-Seyyid Süleymân Efendi'ye ve es-Seyyid Mehmed Tâhir Efendi'ye tevcîh olundu.</span></p>
<p><span class="font15" style="font-weight:bold;">VEKÂYİ„-İ SENE SEB„ VE SEMÂNÎN VE Mİ’ETE VE ELF</span></p>
<h2><a name="bookmark978"></a><span class="font14" style="font-weight:bold;"><a name="bookmark5090"></a>Vukû„ât-ı Müteferrika</span></h2>
<p><a name="bookmark5091"></a><span class="font14">Inkızây-ı müddet-i mütâreke ile murahhasların ‘avdeti âteş-i cengi ‘alevgîr ve iki taraf tertîb-i mukaddemât-ı dâr u gîr edüp Varna, Ordu-yi hümâyûn'un el-hâletü hâzihi iskelesi olmak hasebiyle, vücûb-i muhâfazası vârid-i hâtır ve Pravadi (Provadia) Meştâsı'nda mukim olan Vezîr es-Seyyid Nu‘mân Paşa'nın emr-i muhâfazaya me‘mûriyyeti, muvâfık-ı re‘y-i ekâbir olduğuna binâ‘en, müşârun ileyh Varna'ya varmak üzere Dîvân-ı ‘âlî'den fermân-ı celîlü'ş-şân sâdır oldu.</span></p>
<p><span class="font14">Başıboş askerde nizâm ve me‘mûr oldukları mahallerde devâm ile pâ-bercây-ı merkez-i sebât ü kıyâm olmadıkları, mücerreb-i hâss u ‘âmm olduğuna binâ‘en, Serdâr-ı ekrem ve sâyir ‘uzamây-ı devlet dâyirelerinde bi-hasebi'l-imkân Tüfengçi ‘unvânıyla birer mikdâr âdem tahrîr olunsa, vakt ü bî-vakt müretteb asker gibi derdest bulunup, lüzûmu olan mahallere tîz elden irsâl ile izhâr-ı tâb ü tüvân edecekleri nümâyân olmağ-la, ‘ulûfe ve kisve ve ta‘yînâtları taraflarından verilmek üzere ibtidâ Sadrıa‘zam hazret<a name="bookmark5092"></a>leri bin nefer ve Defterdâr Efendi iki yüz nefer ve Re’îs Efendi ve Çavuş-başı Ağa ve Sipâh ve Silahdâr ağaları yüz ellişer nefer ve Cebecî ve Topçu ve ‘Arabacı-başı ağalar yüzer nefer piyâde tahrîrine mübâşeret ve birkaç gün zarfında kisveleri tanzîm olunup, pîşgâh-ı Serdâr-ı<a name="footnote2026"></a><sup><a href="#bookmark5093">2026</a></sup><sup></sup> ekremî'den alay irâ‘eti ile her fırka dâyiresine mülâzemet eylediler.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
<p><span class="font9">6</span></p>
</div><br clear="all">
<h2><a name="bookmark979"></a><span class="font14" style="font-weight:bold;"><a name="bookmark5094"></a>Zuhûr-i tenbîhât-ı Şahâne</span></h2>
<p><a name="bookmark5095"></a><span class="font14">Padişâh-ı dil-âgâh birkaç seneden berü müstemirru'z-zuhûr olan fiten-i ceng ile bây u gedâ münselibü'ş-şu‘ûr ve bâ-husûs re‘âyâ ve fukarâ tekâlîf-i zarûriyye ile mun-kasemu'z-zuhûr olup, âsâyiş-i kâtıbe-i ‘ibâd ve ârâmiş-i mahlûk-ı za‘îfu'l-‘iyâd mekâsı-dıyla, def‘-i şûr-i muhârebeye meyl ü rükûn buyurup, bir sene kadar mütâreke ve mükâlemeler ile düşmen-i pür-mekr u füsûn teklîf-i şurût-ı gûnâ-gûn edüp, mevâni‘-i şer‘iyye ve mülkiyye ile şartlarının kabûlü mümteni‘ olduğundan, murahhaslar ilzâmdan ‘âciz olarak râci‘ oldukları mahallerinde tafsîl ve düşmenin bu derecelerde ısrârı, eyâdî-yi İslâm'dan gereği gibi darb-ı şemşîr ve sûret-i kahr u tedmîr görmediğinden neş‘et eylediği vâreste-i delîl olup, bir def‘a ittihâd-ı </span><span class="font14" style="font-weight:bold;">[M2 250] </span><span class="font14">kulûb ile üzerlerine varılup, cem‘iyyetleri teştît ve askerleri tenkît olunsa, musâlaha ber-vefk-i dil-hâh râbı-ta-bend-i nizâm olacağı bî-reyb ü iştibâh olduğunu mutazammın vüzerây-ı ‘izâm ve ocağlu ve serhad-nişîn olanlara hıtâben mufassal ve meşrûh bir kıt‘a hatt-ı hümâyûn şeref-sudûr olup, mazmûn-i münîfi karîb ü ba‘îde ifâde ve herkes zemîn-i itâ‘ata rû-nihâde olarak bi'l-ittifâk tefrîk-ı şeml-i düşmene hâzır u âmâde oldular.</span></p>
<h2><a name="bookmark980"></a><span class="font14" style="font-weight:bold;"><a name="bookmark5096"></a>Mürûr-i küffâr ez-Balya ve Tulça</span></h2>
<p><span class="font14">Bâlâda beyân olunduğu vech üzere, maslahat-ı sulh ‘ukde-i ‘usrete dûçâr ve iki ta-rafdan âsâr-ı husûmet ü nefâr be-dîdâr olup, nevrûza birkaç gün kalarak düşmen-i bed-endîş Silistire ile Hırsova miyânında vâki‘ Balya Boğazı'ndan ve Tulça'dan berü taraflara mürûr ile kulûb-i İslâm'a ilkây-ı ihtilâc ü teşvîş eyledikleri, mesmû‘-i Sadr-gayret-kîş olmağla, Silistire Ser‘askeri Vezîr ‘Osmân Paşa'ya ve sevâhilde bulunan sâyir muhâfız-lara ekîd ü şedîd emr-i ‘âlî ısdârıyla, hazele-i müşrikîn teb‘îd ve geldikleri semte terdîd olunmuşlar idi. Tulça tarafından ser-nümây-ı vâdî-yi gurûr olan düşmen-i makhûrun dahi def‘-i şurûrları Bazarcık Ser‘askeri ‘Abdî Paşa'ya ve bâ-husûs Babadağı muhâfızı mîr-i mîrândan Çerkes Paşa'ya sipâriş olunup, Ser‘asker-i müşârun ileyhin birkaç def‘a esbâb-ı sâmâni nehb-kerde-i a‘dâ ve nemây-ı mansıbı mütesellimler yedinde telef ü hebâ olduğundan gayri, ma‘iyyetinde olan Rumeli Eyâleti askeri dahi imtidâd-ı mütâreke hasebiyle sulhun in‘ıkâdını ictihâd ve harçlıkçı nâmıyla ekserîsi vilâyetlerine gidüp, yanında bulunan cüz‘î asker ile imdâd mümkin olmadığı ve Babadağı ile Bazarcık mâ-beyni kırk sâ‘at mesâfe olup, şenlikden hâlî olmak hasebiyle hareket ve i‘âneye mecâlî olmayup, Çerkes Paşa dahi imdâddan nâ-ümmîd ve Babadağı Kasabası'nda olan evlad ü ‘ıyâli semt-i selâmete ihrâc maslahatını re‘y-i sedîd ‘add etmekle, cümlesini Bazarcığ'a <a name="bookmark5097"></a>irsâl ve kendüsü Sivas Eyâleti ve sâyir ma‘iyyetinde olan asker-i endek-şümâr ile muta-rassıd-ı kâr-zâr olmuşidi. Düşmen dahi taburunu tertîb ve Babadağı pîşgâhında âmâde-i ceng olan İslâm dilâverlerine karîb oldukda, dört beş sâ‘at kadar muhârebe ve tarafeynden i‘mâl-i âlât-ı mudârebe olunup, asker-i İslâm fevz ü zaferi igtinâm hengâmında Te-rekeme-</span><span class="font14" style="font-weight:bold;">[M2 251]</span><span class="font14">oğlu ile ba‘zı nâmerd, terk-i neberd ve Bazarcığ'a doğru firâr ve ba-kıyye-i asker dahi bunlara kafadâr olarak gayret-i dîniyyelerini târ [ü] mâr eylediler. Düşmen-i dîn Babadağı'ndan ihrâc olunan ‘ıyâl ü evlâd ‘arabalarını ta‘kîb ile bir mikdârını zabt eylediklerini Karasu cânibinde meştâ-nişîn olan Baht Girây Sultân istih-bâr ve Babadağı'ndan müteşerrid ecnâdın ba‘zısını tevkif ve istıshâb ile fi'l-hâl ılgar ve hayâl-i ganîmet ile karyelere münteşir olan eşrâr-ı küffârı hedef-i tîr-i belâ ve yedlerine giriftâr olan ‘arabaların bir mikdârını istıhlâs ile hakk-ı ni‘met-i Şâhâne'yi icrâ eyledi. Sadr-ı sâbık zemânında hudûs eden vak‘a-i dil-hırâşdan hezâr-ı mihnetle vâreste olan Babadağı halkını Sadrıa‘zam bulunan Muhsin-zâde husûli meşiyyet-i İlâhiyye'de olan keyfiyyet-i sulhu cezm ve gayba hükm ile vilâyetlerine i‘âde ve hars ü zirâ‘atle meşgûliyyetlerini te‘kîd ü ifâde edüp, ‘avdet-i ceng tehakkukunda ya muhâfaza ve yâhud bir mahalle nakl dâ‘iyesine düşmeyüp, derd-mendlerin ekserîsini me‘sûr-i a‘dây-ı bed-sigal ve bu mukabelede kesb-i vizr ü vebâl eyledi.</span></p>
<h2><a name="bookmark981"></a><span class="font14" style="font-weight:bold;"><a name="bookmark5098"></a>İstıtrâd</span></h2>
<p><span class="font14">Düşmen ile Babadağı mâ-beyni dört beş sâ‘at mesâfe olup, sulh mâddesi dahi mechûl iken, o kadar ümmet-i Muhammedi girdâb-ı belâya ilga etmek fi'l-hakıka tedbîri za‘îf ve re‘y-i sahîf idi. Belki düşmenin memerrini gavr-i mâ ve şenliğinden<sup>1</sup> ihlâ ile seyr ü hareketlerin tas‘îb kesb-i emniyyet ve def‘-i ga‘ile-i düşmene sebeb-i karîbdir.</span></p>
<p><span class="font14">Çin halkı Moskovlu'nun te‘addîsinden bî-zâr olup, hudûdlarında vâki‘ nehr-i kebîrin öte yakasında vâki‘ on günlük memleketlerini fedâ ve kendü elleriyle tahrîb ü ifnâ edüp, âbâr u cedâvili nehr-i kebîre icrâ ve o mikdâr mesâfeyi arz-ı Tîh ve ‘imâret-den hâlî deşt ü sahrâ gibi etmeleriyle Moskovlu'nun ağır asker ile gelüp, te‘addî ve fesâdından sâlim ü âzâde oldular. Hattâ Moskov tüccarı hafaza ile nehr-i mezbûrun berü yakasına gelüp, metâ‘larını terk ve gerü çekilüp, Çînîler dahi nehri mürûr ve meta‘ları kadar memleketleri bizâ‘atını ta‘dîlen vaz‘ ve gerü çekildikleri zemân karîbe dek miyânelerinde cârî bir mu‘âmele olduğu meşhûrdur.</span></p>
<p><span class="font14">Babadağı vak‘ası sâmi‘a-i Sadrıa‘zamî'ye resîde ve feyâlet-i re‘yinden nâşî tekevvün eden mâdde-i müz‘iceden mütekeddir ve rencîde olup, fi'l-hâl </span><span class="font14" style="font-weight:bold;">[M2 252] </span><span class="font14">Çavuş-başı olan İspir Ağa'yı Deli-orman askeriyle ve Bostancı-başı'yı mevcûd-i ma‘iyyeti ile ‘Abdî Paşa tarafına gönderüp, bu cem‘iyyet ile Babadağı'na varmak niyyetinde iken, düşmen o tarafları nehb ü yağma ve istîlâ‘ etdiği Kara-harmanı bırakup, Tulça tarafına raht-ı hay-<a name="bookmark5099"></a>bet ve ‘avdeti ilka eylediler. Bundan sonra Çavuş-başı orduya ve Bostancı-başı Edirne'ye bî-fevz ü zafer ‘avdet ve: —Düşmeni kaçırdık” deyerek kesb-i mefharet eylediler.</span></p>
<h2><a name="bookmark982"></a><span class="font14" style="font-weight:bold;"><a name="bookmark5100"></a>Hareket-i Serdâr-ı ekrem be-Sahrây-ı Şumnu ve zikr-i ba„zı umûr</span></h2>
<p><span class="font14">Hulûl-i eyyâm-ı behâr ile zuhûr-i bidâyet-i ceng ve her kolda mücâvezeten ve muhâfazatan i‘mâl-i seyf ü tüfeng iktizâsıyla, Serdâr-ı ekrem'in Şumnu Sahrâsı'na rekz-i a‘lâm ve düşmenden ahz u intikam mekasıdı erkân-ı devlet ve hayr-hâhân-ı saltanat taraflarından ilka vü teşvîk ve ittifâk-ı ârâ ile saferul-hayrın yirmi birinci hamîs günü<a name="footnote2027"></a><sup><a href="#bookmark5101">2027</a></sup><sup> </sup>hareket tahkik olunup, müretteb alay ile nasb olunan hıyâm-ı sebzîn-fâma nüzûl ü ilmâm ve râbıta-i ceng ü husûmeti teşyîd ü ihkâm eylediler.</span></p>
<p><a name="bookmark5102"></a><span class="font14">Ordu Kadısı Ni‘metullah Efendi irtıhâl ve yerine bir zâtın ibdâl olunmak husûsu, mukaddemâ Südde-i sa‘âdet'e ‘arz u imlâ<a name="footnote2028"></a><sup><a href="#bookmark5103">2028</a></sup><sup></sup> olunmuşidi. Fıkh-ı şerîfde Keydânî ve sâyir ‘ulûmda Teftazânî<a name="footnote2029"></a><sup><a href="#bookmark5104">2029</a></sup><sup></sup> olan sâbıka Galata Kadısı Müftî-zâde Ahmed Efendi intıhâb ve üç bin guruş harçlık ile ıtrâb ve Ordu-yi hümâyûn'a izhâb olunmuşidi. Evâyil-i saferde<a name="footnote2030"></a><sup><a href="#bookmark5105">2030</a></sup><sup> </sup>Ordu-yi hümâyûn'a kadim ve ilbâs-ı hıl‘at ile me‘mûr-i fasl-ı miyân-ı mazlûm u zâlim oldu. Ağa-Paşa Kul Kethudâsı'ndan şikâyet ve ‘illet-i bihre mübtelâ olduğunu hikâyet ile ba‘zı esrâr iblâğında netn-i dehânından müte‘ezzî olduğunu ifâde ve ‘azlini irâde etmekle, recâsı karîn-i müsâ‘ade olup, ‘azl ve Selvi tarafına irsâl ve Zağarcı-başı Yeğen Mehmed Ağa, Kul Kethudâlığı'yla muhassilü'l-âmâl kılındı. Ma‘zûl-i mûmâ ileyh gayet cesûr u cerî ve tâyife-i Yeniçeri şiddet-i siyâsetle fermân-berî olup, tetâvul-i ezmine ile Bağdâd Ağalığı'nda dahi vâfir şey‘ iddihâr ile sâhib-i servet ü yesâr olduğundan, Ağa-lığ'a ‘amel etmek hâtırası Ağa Paşa'nın şu‘urunu muhtel edüp, bu mahzûru def‘ ile nefsini tervîh ve mûmâ ileyhi tekdîr ü tebrîh eyledi.</span></p>
<h2><a name="bookmark983"></a><span class="font14" style="font-weight:bold;"><a name="bookmark5106"></a>İnhizâm-ı düşmen-i dîn der-Ruscuk</span></h2>
<p><span class="font14">Her cânibden düşmen-i ‘anîd üzerine sevk-i ketâ‘ib-i muvahhidîn husûsları, evâmir-i ‘aliyye ile </span><span class="font14" style="font-weight:bold;">[M2 253] </span><span class="font14">te‘kîd olunup, Ruscuk Ser‘askeri dahi ma‘iyyetinde olan asâkir ile Yergöğü Kal‘ası'nı istıhlâs etmek üzere me‘mûr ve bu bâbda birkaç def‘a tarafına irsâl-i menşûr kılınmışidi. Fi'l-vâki‘ müşârun ileyh merreten ba‘de uhrâ karşu<a name="footnote2031"></a><sup><a href="#bookmark5107">2031</a></sup><sup></sup> tarafa asker imrâr ve eşrâr-ı küffâr kal‘anın etrâfını metîn tabya ve meterisler ile muhkem ü üstüvâr edüp, kal‘aya zafer ‘asîr olduğundan, hâricde düşmen ile tarh-ı kur‘a-i dâr ü gîr ve yine Ruscuğ'u mev‘il ü masîr ederler idi. Düşmen bu reftâra mukabele kasdıyla iki tarafdan Ruscuk üzerine hücûm eyledikleri ma‘lûm olmağla, asker-i İslâm dahi hâzır ve <a name="bookmark5108"></a>düşmenin zuhûruna nâzır olup, Rusçuğ'a üç sâ‘at mesâfede vâki‘ Mertin </span><span class="font14" style="font-weight:bold;">)</span><span class="font14">j^</span><span class="font14" style="font-weight:bold;">) </span><span class="font14">[Marten] nâm mahalle vusûl ve top ve sâyir mühimmâtını taşraya ihrâc ile mahall-i mezkûru zabta meşgul oldu. Muhâfazaya me’mûr sunûf-i asâkir ile Bosna'nın zu‘amâ vü erbâb-ı<a name="footnote2032"></a><sup><a href="#bookmark5109">2032</a></sup><sup> </sup>tîmârı dest-zen-i ittıhâd ve a‘dâ üzerine âteş-i ceng ü kıtâli îkâd eyledikleri hengâmda sadây-ı top Ser‘asker Paşa'nın mesmû‘u olup, dâyiresinde mevcûd ve muhâfazada bulunan cünûd-i zafer-mev‘ûd ile çarha toplarını istıshâb ve berren ve nehren mahall-i cidâle ‘azm ü şitâb eyleyüp, bir hamlede cünûd-i a‘dâyı kesr ve her tarafdan düşmeni mübte-lây-ı kahr u esr edüp, ecel-i nâ-resîdelerinin bir mikdârı nehre gark ve bir mikdârı Yer-göğü'de olan cem‘iyyetgahlarına mülhak olup, iki yüz mikdârı esîr bend-i zencîr ve üç kıt‘a top ve vâfir Açığları zabt olunduğundan gayri, zâbitlerinin ekseri vâsıl-ı dereke-i nâr-ı sa‘îr ve Repnin Ceneral'in birâderi dahi mecrûhan giriftâr-ı şikâl-i isâr olduğu mü-şarun ileyh tarafından Serdâr-ı ekrem hazretlerine ‘arz u tahrîr olunmağla, der-‘akab izhâr-ı şâdumânî vü surûr ve Ser‘asker Paşa'ya bir sevb-i semmûr ile bir kabza mücevher kılıç ib‘âs olunup, ma‘iyyetinde olan mîr-i mîrân ve ru‘esây-ı askerîye dahi hıla‘ ve çelenk irsâliyle şevk u himmetleri mevfûr kılındı.</span></p>
<h2><a name="bookmark984"></a><span class="font14" style="font-weight:bold;"><a name="bookmark5110"></a>„Azl ü nasb-ı Ser„asker-i Karasu</span></h2>
<p><span class="font14">Rumeli Vâlîsi ve Karasu Ser‘askeri Vezîr ‘Abdî Paşa'nın dâyiresi perîşân ve ‘uhdesinde Rumeli Eyâleti gibi kesîru'l-cedvâ bir mansıb var iken, bir hidmet-i nâfi‘aya muvaffak olamadığı şimdiye dek vuku‘ bulan keyfiyyâtdan müstebân olup, bâ-husûs Babadağı üzerine </span><span class="font14" style="font-weight:bold;">[M2 254] </span><span class="font14">bu def‘a gelen küffârın def‘-i mazarratında kusûr eylediği ma‘lûm-i Sadru's-sudûr olduğundan başka, Çavuş-başı İspir Ağa bu ma‘nâya mülâyim îrâd-ı kıl ü kal ve: —Eğer ‘azl olunmaz ise a‘dânın berü taraflara tecâvüzü ağleb-i ihtimâldir” deyerek, teşvîr-i gazab ve hâh-nâ-hâh müşârun ileyhin ‘azline sebeb olup, Varna Muhâfızı es-Seyyid Nu‘mân Paşa ‘illet-i sameme mübtelâ ve ru‘yet-i umûrda ‘aczi ma‘lûm-i a‘lâ vü ednâ iken, sevk-i kazâ vü kader ile Ser‘askerlik ve Rumeli Eyâleti hakkında cilve-ger olup, mâh-ı mezbûrun on altıncı günü<a name="footnote2033"></a><sup><a href="#bookmark5111">2033</a></sup><sup></sup> ‘Abdî Paşa ma‘zûl ve ber-minvâl-i muharrer müşârun ileyh bu i‘tibârât ile nâyil-i e‘azzi me‘mûl oldu. Ser‘asker-i cedîdin süvâr-ı cem‘iyyeti teksîr irâdesiyle, yedi yüz nefer sipâh ve silahdâr serdengeç-dîleri ve zî-kudret ve sâyirden müretteb üç bin nefer piyâde ma‘iyyetine firistâde olunup, Sivas Eyâleti ‘Abdî Paşa'ya tevcîh ve Misivri Muhâfazası'na ‘azîmet eylemesi te‘kîd ü tenbîh ve Karasu etrâfına ‘Abdî Paşa gereği gibi takviyyet ve hafr-i meteris ve tabyalar inşâsıyla metânet verüp, Nu‘mân Paşa varıncaya dek bu usûl tağyîr kabûl etmemek içün Mîr-i mîrân'dan İşbozlu ‘Abdullah Paşa Ser‘asker Paşa'ya tevkîl ve Varna muhâfazası Mîr-i mîrân'dan Seyyid Ahmed Paşa'ya tahvîl olundu.</span></p>
<h2><a name="bookmark985"></a><span class="font14" style="font-weight:bold;"><a name="bookmark5112"></a>İ„dâm-ı Terekeme-zâde ve havâdisât-ı sâyire</span></h2>
<p><a name="bookmark5113"></a><span class="font14">Mîr-i mîrân'dan Terekeme-zâde Hasan Paşa Babadağı muhârebesinde pîşvây-ı firâriyân olmak töhmetiyle, Çavuş-başı Ağa dâyiresinde katîl-i seyf-i sakil ve mûcib-i ‘ibret-i kavîyy ü za’îl oldu.</span></p>
<p><span class="font14">Mertin [Marten] vak‘asında bend-kemend-i isâr olan Rusyalu ve zûr-i bâzû-yi İslâm ile igtinâm olunan ba‘zı âlât-ı harbiyye Ordu-yi hümâyûn'a vürûd ve bu zafer-i ‘azîzü'l-vücûd sebebi ile zümre-i muvahhidîn ser-be-zemîn hayyiz-i sücûd ve şükür-güzâr-ı cenâb-ı Ma‘bûd oldular. Zikr olunan üserâ vü edevât-ı sâyire ‘arabalara tahmîl ve Âsitâne-i sa‘âdet tarafına tesbîl olunup, Repnin Ceneral'in birâderi zahm-dâr ve ‘araba ile ‘azîmete ‘adîmü'l-iktıdâr olup, zahmi tımâr olunmak içün Re‘îs Efendi dâyiresin-de mesfûra bir çadır nasb olunup, ‘illetden ifrâk ihsâsıyla ol dahi refîklerine verâdan ilhâk olundu.</span></p>
<p><a name="bookmark5114"></a><span class="font14">Bu def‘a dahi taraf-ı hümâyûndan gazâ vü cihâda igrâ vü tahrîz siyâkında bir kıt‘a hatt-ı hümâyûn şeref-rîz-i sudûr olup,‘alâ rü‘ûsi </span><span class="font14" style="font-weight:bold;">[M2 255]</span><span class="font14">'l-işhâd kırâ‘et olunup, mazmûn-ı münîfi cümleye i‘lân ‘akabinde sunûf-i asâkir-i Pâdişâhî'nin bir kıst mevâcib-leri dahi ihrâc ve enbân-ı emânet-kârâna idrâc olunup, vazîfe-horân-ı Devlet-i ebed kıyâm du‘â-yı Şâhâne'yi resîde-i heft-icrâm eylediler.</span></p>
<h2><a name="bookmark986"></a><span class="font14" style="font-weight:bold;"><a name="bookmark5115"></a>Vak„a-i Karasu</span></h2>
<p><span class="font14">Ser‘asker-i sâbık Misivri muhâfazasına ‘azîmet ve ordusunda bulunan askerin ek-serîsi kendüye teba‘iyyet ve bir mikdârı Karasu ordusunda ikâmet edüp, Nu‘mân Paşa vürûduna dek, İşbozlu ‘Abdullah Paşa ber-minvâl-i muharrer icrây-ı lâzıme-i vekâlet ve ‘illet-i kıllet ile herkes firâra hâzır ve düşmenin zuhûruna nigeh-dâr u nâzır olmuşlar idi. Hasm-ı nâ-bekâr vesâtat-ı re‘âyâ ile her bâr ehl-i İslâm ahvâlini istihbârdan hâlî olma-yup, Ser‘asker-i cedîdin bir mâha dek ancak umûru tesviye olunacağını cezm ile eyyâm-ı fâriğayı fursat ‘ad edüp, Karasu ordusunu perîşân ve bulduğunu nehb ü tâlân etmek niyyet-i fâsidesinde olduğunu ru‘esây-ı asker tahkik u îkân etmeleriyle, bu keyfiyyeti o havâlîde mukim olan Baht Girây Sultân Serdâr-ı ekrem'e beyân edüp, Varna ile Kara-su'yun beyni yirmi beş sâ‘ati mütecâviz olmayup, hatb-ı Ser‘askerî müşârun ileyhin ‘uhdesine ihâle olunalı haylî vakit olup, bir sâ‘at evvel hareket ve o tarafın istihkâmına gayret<a name="footnote2034"></a><sup><a href="#bookmark5116">2034</a></sup><sup></sup> etmek lâzım iken, izhâr-ı betâ‘et eylediğinden fazla hatt u tirhâline henüz kimse vâkıf olmadığına binâ‘en, tekrâr isti‘câli hâvî tarafına hükm-i Sultânî gönderilmişidi.</span></p>
<p><span class="font14">Mâh-ı mezbûrun on sekizinci günü<a name="footnote2035"></a><sup><a href="#bookmark5117">2035</a></sup><sup></sup> düşmen-i bed-peymân nümâyân ve fırka-i gâziyân-ı âl-i tîg u sinâna urup, dimâ-i müşrikîn ile rûy-i zemîn surh-fâm ve rü‘ûs-i düşmen mühre-i şeşder-i harb u hısâm olup, taraf-ı hasm tezelzüle karîb ve top ve ce-<a name="bookmark5118"></a>behâneleri pür-dilân-ı muvahhidîne nasîb olacak hengâm cânib-i yemînde bulunan asker, akvây-ı esbâb-ı nusratdan olan sabr u sebâta ri‘âyet etmeyüp, firâra mübâşeret ve bu keyfiyyet sâyirlere sirâyet ederek, terk-i kâr u bâr ve her biri bir tarafa firâr eyledi. Ser‘asker Paşa hılâl-i râhda bozgun askere tesâdüf edüp, bu hâl ile ilerü ‘azîmetde hatar ve henüz levâzım-ı Ser‘askerî'ye râbıta vermeden düşmen üzerine hücûmda zarar mülâhaza edüp, Bazarcığ'a ‘avdet üzere olduğu kasaba ehâlîsinin ma‘lûmu oldukda, rücû‘unu bir vechile tecvîz etmeyüp, sekiz sâ‘at ilerüde ârâm ve mümkin mertebe </span><span class="font14" style="font-weight:bold;">[M2 256] </span><span class="font14">zâhîre ve sâyir cihetler ile i‘ânet ü imdâdda kusûr etmeyeceklerini ifhâm etdikle-rinden fazla, vukü‘ bulan mâ-cerâyı Ordu-yi hümâyûn'a dahi i‘lâm eylediler. Keyfiyyet cümle ile<a name="footnote2036"></a><sup><a href="#bookmark5119">2036</a></sup><sup></sup> meşveret olunup, gâyet-i kelâm huzzâr bir mikdâr dalkılıç tahrîrinde karâr edüp, beş bin dalkılıç hîn-i tahrîrlerinden i‘tibâr olunarak tanzîm ü tertîb ve ma‘iyyet-i müşârun ileyhe tesrîb ve bu cem‘iyyetin ru‘esâsı hıla‘ u ‘atâyâ ile tatrîb olundu.</span></p>
<h2><a name="bookmark987"></a><span class="font14" style="font-weight:bold;"><a name="bookmark5120"></a>Da„vet-i Devlet Girây Hân</span></h2>
<p><span class="font14">Tatar tâyifesinin Rusyalu'ya mümâşâtları zu‘mlarına göre mâl ve ‘ırzlarının vikayesine mebnî bir keyfiyyet olup, el-yevm miyânelerinde mün‘akid olan şurûtun hılâfı olarak, cevre dâyir ba‘zı tavr müşâhadesiyle, ‘ukelâsı Devlet-i ‘aliyye'den istigase vü istınsâr ve bu me‘ali şâmil taraflarından pey-der-pey tahrîrât vürûduyla te‘essüf ve nedâmet izhâr eylediklerine binâ‘en, silmen ve harben temşiyet-i mesâlihlerine Devlet-i ‘aliyye tarafından himmetde kusûr olunmayacağı taraflarına işâret olunmuşidi. Silmen tesviye-i hâllerine kader müsâ‘ade etmeyüp, fazl-ı Hakk ile harben tahsîl-i metâliblerine ikdâm olunmak husûsu, Rikâb-ı hümâyûn'da karar-gîr-i nizâm olup, sâbıka Kırım Hân'ı Devlet Girây, çiftliğinden Âsitâne'ye ihzâr ve cem‘-i asker-i cerrâr ile ülke-i Kırım'ın istıhlâsı esbâbı tarafından istifsâr olundukda, semt-i suhûlet-i mâddeyi bildiği kadar îzâh u takrîr ve Canikli ‘Ali Bey ma‘rifetiyle yirmi bin piyâde tahrîr ve Sinob ve sâyir o mahallere karîb iskelelerden sefâyine teşhîn ü imlâ ve nüfûz u i‘tibârına sebeb-i tezâyüd olmak içün mîr-i mûmâ ileyhin rütbe-i Vezâret'le kadr u menzileti i‘lâ olunup, Kırım cânibine bu cem‘iyyet-i kübrâ ile isrâ olundular. Bu keyfiyyet bundan akdem Hân nasbı ile bir müddetden berü Ruscuk ve Niğbolu semtlerinde beher şehr otuz beşer bin guruş ta‘yînât-behâ ile tesmîn-i vücûd ve iddihâr-ı nukûd eden Maksûd Girây'ın ma‘lûmu ol-dukda, izhâr-ı çîn ü cebîn-i infi‘âl ve: —Bu mâdde bizden bir kerre su’âl olunmadan Devlet Girây Hân'ın Rikâb-ı hümâyûn'a da‘veti ve Kırım'a ‘azîmeti bizim bu mesned-den infisâlimize dâldir” deyerek, rebî‘ulevvelin yirminci günü<a name="footnote2037"></a><sup><a href="#bookmark5121">2037</a></sup><sup></sup> ref-i eskal ve tevâbi‘ u levâhıkını alup, çiftliğine doğru matiyye-rân-ı isti‘câl olduğu peyâmı, makam-ı Sadâret'den sem‘-i hümâyûna resîde olup, fi'l-hâl bisât-ı ikameti ber-çîde ve Tatar-pazarcığı'na nefy ve mücâzât olunmak bâbında safha-i sû‘-i ‘ameline hatt-ı hümâyûn keşîde kılındı.</span></p>
<h2><a name="bookmark988"></a><span class="font14" style="font-weight:bold;"><a name="bookmark5122"></a>Giriftâr-ı „Ali Bey</span></h2>
<p><a name="bookmark5123"></a><span class="font14">Mısr-ı Kahire'de Şeyhu'l-beled ve da‘vây-ı </span><span class="font14" style="font-weight:bold;">[M2 257] </span><span class="font14">teferrüd ile bir zemân yenbû‘-i fitne vü neked olan ‘Ali Bey dâmâdı Ebû Zeheb savletinden firâr ile bir sene kadar Yafa taraflarında derdine dermân taleb, ya‘nî Mısır'a duhûl zımnında cûyây-ı vesîle vü sebeb olup, ‘âkıbet Zâhir<a name="footnote2038"></a><sup><a href="#bookmark5124">2038</a></sup><sup></sup> ‘Ömer ile tervîc-i bazâr-ı nifâk ile ittihâd ü ittifâk edüp, Mısır'ın yağmâsına niyyet ve bu behâne ile vâfir cem‘iyyet peydâsıyla Mısır'a doğru ‘inân-tâb-ı ‘azîmet olduğu, Ebû Zeheb'in gûş-zed-i iz‘ânı oldukda, vücûh-i Kahi-re'yi cem‘ ile bâgî-yi mezkûrun kasdını beyân ve üzerine sell-i seyf-i kahr u husrân maslahatını askerî ve sâyir ile ba‘de'l-istişâre cümlesi bu emrin temşiyetine ber-zede-dâmân olduklarından gayri, vücûb-i izâlesi zımnında ‘ulemây-ı Ezher ve mezâhib-i erba‘a müf-tîleri müte‘addid fetevâ i‘tâ ve Sâlihiyye'de hasm-ı nâ-bekâra iltika ve Ebû Zeheb askeri ez-cân ü dil sadme-i bugata mütehammil olarak ekserîsini tedmîr ve beylerin beş neferi ile müte‘ayyin vâfir âdemlerini tu‘me-i şemşîr eylediler.</span></p>
<p><a name="bookmark5125"></a><span class="font14">Kayid-i gürûh-i bugat olan ‘Ali Bey dahi, dört yerinde cerh-i kaviyyü't-te‘sîr ile üftâde-i çâh-ı nâliş ü bîdâdî ve tevâbi‘ u levâhikı ile mektûfu'l-eyâdî olup, bâkısi fülât ü be-yâbâna doğru firâr ve tahlîs-i cân-ı murdâr eylediler. Bu haber-i meserret-eser bâ‘is-i inbısât-ı kihter ü mihter olup, darb-ı tabl-i şâdumânî ile kulûb-i nâsa ilkay-ı sürûr-i câvidânî ve ol-müjde-i cân-behâ ile vârid olan şahs, Sadrıa‘zam'ın mazhar-ı cûd u ihsânı oldu.</span></p>
<h2><a name="bookmark989"></a><span class="font14" style="font-weight:bold;"><a name="bookmark5126"></a>Mürûr-i a„dâ be-cânib-i Balya ve teferruk-i asker ve muhâsara-i Silistire</span></h2>
<p><span class="font14">Karasu ordusunun tanzîmi ile iştigal esnâsında<a name="footnote2039"></a><sup><a href="#bookmark5127">2039</a></sup><sup></sup> Silistire'ye altı sâ‘at mesâfede vâki‘ Balya Boğazı'na a‘dâ geçüp, etrafa münteşir olan kefereyi isticlâb ve sagr-i mezkûrda muhâfazaya me‘mûr Ca‘fer Paşa ve Mustafa Paşa'nın cem‘iyyetlerini tefrîk eylediklerini Ser‘asker ‘Osmân Paşa tahkik edüp, ordusunda ihtişâd ve sebât ü metânet-lerine i‘timâd etdiği süvârîleri çarhaya ta‘yîn ile kazıyyeyi Sadr-ı güzîne tahrîr ve is-timdâd eylediğinden gayri, Silistire Muhâfızı Vezîr Hasan Paşa'nın bir kıt‘a kayimesi gelüp, düşmenin vaz‘ u hareketinden ibtidâ Ser‘asker ordusunu perâkende etdikden sonra, Silistire'yi muhâsara etmek emâresi hiss olunup: —Bir ân akdem Silistire'ye imdâd ve irsâl-i mühimmât ü ecnâd ile işbu serhadd-i ‘azîmi mahfûz-i gezend-i hasm-ı </span><span class="font14" style="font-weight:bold;">[M2 258] </span><span class="font14">bed-nihâd eyleyesüz” deyü ref'-i ‘akıre-i feryâd eylediğine binâ’en, ittifâk-ı ârâ ile yirmi ortaya Kul Kethudâsı Yeğen Ağa Serdâr ve ricâl dâyirelerinde olan tüfengçiler ve iki yüz kadar Enderûn ağaları, Çavuş-başı Ağa ile Silistire tarafına tesyâr kılınup, Ordu-yi hümâyûn çarhacısı Vezîr İbrâhîm Paşa, ordusundan dahi bir mikdâr âdem terfik ve iktizâ eden zahîreleri husûsunda ber-vech-i kemâl tedkık olunup, bu sûretle Ser‘asker ‘Osmân Paşa'nın ordusuna istihkâm ve hey‘et-i ictimâ‘iyyesine nizâm verileceği hengâm, Rusya Mareşali Romançof evvelce davranup, asker ictimâ‘ından mukaddem maslahat görmek ve iki askeri bir yere getürmemek garazına mebnî Balya'dan tahrîk-i pây-ı şûm ve Ser‘asker Paşa ordusuna hücûm eyledi. Ehl-i İslâm çarhacıları küffârın katanasıyla âgaz-ı harb eyledikleri, müşârun ileyhin ma‘lûmu oldukda, piyâdeyi mukaddem hafr ve âmâde etdiği meterislere ta‘biye ve vakti hulûl etmeden yürüyüş fikrinde olmamalarını tavsiye edüp, bakıyye-i süvâriyân ile bi'n-nefs ma‘reke yerine şitâb ve ta’ife-yi<a name="footnote2040"></a><sup><a href="#bookmark5128">2040</a></sup><sup></sup> askerîyi igrâ vü tahrîz ile dört sâ‘at kadar âteş-i ceng iltihâb ve iki bin kadar küffâr sûhte-i seyf-i âteş-bâr olup, nesîm-i fevz ü zafer mir‘ât-ı vuku‘da cilve-ger olacağı zemân, sağ kolda bulunan Deli-orman nâ-bekârları ‘ıyâl ü evlâdlarını muhâfaza zımnında cân-nisâr ve meydân-ı ma‘rekede cümleden ziyâde pâ-ber-cây-ı merkez-i istikrâr olacağları melhûz iken, za‘f-ı diyânet ve ‘adem-i gayretle irtikâb-ı ‘âr-ı firâr ve bu hâlet sâyirin tezelzül-i ikdâmına vesîle olup, anlar dahi meterisler cânibine ılgar edüp, mete-risde olanlar bu sûreti müşâhede ile firârîlere tâbi‘ ve kıyâsdan bîrûn mühimmât ve edevât-ı ceng bu takrîb telef-şüde ve zâyi‘ olup, Ser‘asker Paşa ve piyâdegân ve ba‘zı süvâri Silistire'ye duhûl ve hıfz-ı kal‘a ile meşgul oldular.</span></p>
<p><span class="font14">Düşmen-i dîn ehl-i İslâm meterislerin zabt eylediği gün Ordu-yi hümâyûn'dan pür-sâz ü seleb muntazam u müretteb olan cuyûş-i âhen-pûş dahi Silistire kurbuna vâsıl ve bir mikdârı şehir kurbunda vâki‘ Küçük Mustafa Köşkü'nde tevakkuf ve bir mikdârı Silistire'ye duhûl ile ehâlîye medâr-ı def‘-i tehavvüf oldular. Çerhacı Vezîr İbrâhîm Paşa dahi mahall-i mezkûre gelüp</span><span class="font14" style="font-weight:bold;">, </span><span class="font14">Ser‘asker Paşa ile mülâkat ve hafr-ı meteris ve sâyir istihkâm ile te‘diye-i esbâb-ı sebât üzere iken, rebî‘ulâhırın </span><span class="font14" style="font-weight:bold;">[M2 259] </span><span class="font14">üçüncü günü<a name="footnote2041"></a><sup><a href="#bookmark5129">2041</a></sup><sup> </sup>küffâr-ı tebehkâr hadden bîrûn ve kıyâsdan efzûn süvârî vü piyâde ve mükemmel top ve humbara ve sâyir edevât-ı nâriye ve âlât-ı kal‘a-gîrî ile Silistire'yi muhâsaraya niyyet ve cünûd-i İslâmiyye dahi kasr-ı mezbûr pîşgâhında hafr etdikleri meterislere girüp, bi-hulûsi'l-kalb mukabeleye tavtîn-i nefs ve izhâr-ı gayret etmişler idi. Çarhacı İbrâhîm Paşa sekiz bin kadar süvârî ve birkaç nefer Mîr-i mîrân ile bir iki sâ‘at ilerüde düşmen askerine hecme-endâz ve muhârebeye âgaz ile meterislere düşmen-i dîni celb etmek fikrinde iken, müşârun ileyhin ihcâmını sunûf-i cünûd firâra haml ile her biri bir semte gürîzân ve düşmen atlusu süvâriyân-ı İslâm'ı ta‘kîb edüp, piyâdeleri meterislere doğru yürüyüp, her tarafdan âteş-efşân oldular. Guzât-ı zafer-encâm eğerçi hasmın hücûmun-dan müte‘essir olmayup, mümkin mertebe müdâfa‘aya kıyâm etmişler idi. Ancak birkaç def‘a mağlûbiyet ile âlât-ı ceng ve mühimmâtları telef-şüde-i dest-i hâdisât ve mevcûd olan edevâtları dahi def‘-i savlet-i a‘dâya vefâ etmeyüp, piyâde olanları Ser‘asker Paşa ve Kul Kethudâsı ve birkaç mîr-i mîrân ile Silistire varoşuna dâhil ve süvârîleri birer tarafa râhil oldu. Bu haber sem‘-i Serdâr-ı ekremî'ye resîde oldukda, Karasu Ser‘askeri Nu‘mân Paşa'ya hükm-i Sultânî ısdâr ve ma‘iyyetinde olan dalkılıç ve sâyir asâkir-i mürettebe ile Silistire imdâdına berk-i hâtif ve rîh-i ‘âsıf gibi yetişmek husûsu gayet-i te’kîd ile iş‘âr olunduğundan başka, Îbrâhîm Paşa'ya dahi; —Hayâtın lâzım ise müteferrik olan süvâriyânı<a name="footnote2042"></a><sup><a href="#bookmark5130">2042</a></sup><sup></sup> ve Ordu-yi hümâyûn'da kable'l-vak‘a Mîr-i mîrânlık verilen Priştineli Îsmâ‘îl Ağa ve Mehmed Ağa ve Kahraman Paşa-zâde Tâhir Bey o tarafa ihrâc olunup, perâkende askeri ru‘yetle ilerüye ıkdâmdan bu def‘a tecânüf eden mîr-i mîrânları dahi cem‘ ve ma‘iyyetine alup, bir ân akdem Silistire imdâdına gidesün” deyü, hatt-ı kat‘iyyu'l-medlûl tarafına mevsûl ve Karasu Ser‘askeri'ni tahrîk içün Süvârî Mukâbele-cisi ‘Abdulkerîm Efendi mersûl olduğundan başka, Ruscuk Ser‘askeri'ne dahi emir gön-derilüp, müsâ‘ade-i imkân derecesinde zehâyir ve asâkir ile Silistire'ye imdâd eylemesi zikr u beyân ve Ordu-yi hümâyûn'da ba‘zı havâss u ed‘iyyeye dahi müdâvemet ile talebi </span><span class="font14" style="font-weight:bold;">[M2 260] </span><span class="font14">feth u nusrat kılınmışidi.</span></p>
<p><span class="font14">Düşmen Silistire'yi muhâsaraya şurû‘ hılâlinde Tutrakân mukâbilinden dahi leylen dört bin kadar küffâr çıkup, meterisde olan Kesriyeli ‘Ömer Ağa'nın üzerine gulüv ve berü tarafdan dahi mukâbele ile ceng-cû oldular ise dahi âhar koldan imdâd olunmayup, meterisleri terk ile tâfte-rû olduklarını, muhâfızı olan Abaza Paşa<a name="footnote2043"></a><sup><a href="#bookmark5131">2043</a></sup><sup></sup> Hazînedârı Feyzullah Paşa müşâhede ile: —Şu küffârdan kaça kaça ne olmalu, bundan sonra şu hayâtı neyle-meli?” ta‘bîriyle, kendin küffâra urup beş altısını i‘dâm ve kendüsü dahi birkaç yerinden mecrûh olup, birkaç sâ‘atden sonra o şîr-i künâm-ı şecâ‘at ü ikdâm cennet-i a‘lâyı makâm eyledi.</span></p>
<p><span class="font14">‘Ömer Ağa'nın dört yüz kadar askerinin dahi vâfiri şehîd ve hâyiz-i zindegânî-yi medîd oldular. Feyzullah Paşa birkaç def‘a Tutrakan<a name="footnote2044"></a><sup><a href="#bookmark5132">2044</a></sup><sup></sup> Ma‘beri'ni geçüp, düşmeni kahr u tezlîl ve dil ü kelle alarak karşu tarafda dâstân-ı şecâ‘ati tertîl olunduğuna binâ‘en, hüsn-i sûret ve i‘tidâl-i kadd ü kâmetine nazaran<a name="footnote2045"></a><sup><a href="#bookmark5133">2045</a></sup><sup></sup> hayyen ahz olunması düşmen tarafından kasd olunmuşiken kâbil olmayup, ‘âkıbet darb-ı dâne ile tîr-i şehâdete nişâne olup, düşmen bu hâle gam-nâk oldukları mütevâtir ve Ordu-yi hümâyûn'da bulunanlar dahi o dilîr-i Rüstem-nazîrin fıkdânı sebeb-i hüzn ve endûh-i mütekâsir oldu. Paşa-yı mûmâ ileyhin başında olan etbâ‘ın ekserîsi Abaza Paşa dâyiresinden münşa‘ib ü munfasıl ve âzmâyiş-i ceng ile kesb-i fünûn-i harbiyye etmiş cesûr ve pür-dil kimseler olup, perîşân olmamaları niyyeti ile yine Abaza Paşa memâlîkînden Enderûn-i hümâyûn'a çerâğ ve Baş-çukâdârlıkdan nemâlı bir ze‘âmet ile nâyil-i ‘iyş-i rahîb ü refâğ olan Uzun ‘Abdullah Ağa'ya Mîr-î mîrânlık tevcîh olunup, levâzımı rü‘yet ve iki üç gün zarfında Tutrakan tarafına Başbuğ nasb olunup, tahrîk-i râyet-i ‘azîmet edüp, münhal olan Baş-bakı Kul-luğ'u Bekir Paşa Hazînedârı Selîm Ağa'ya ‘inâyet olundu.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
</div><br clear="all">
<h2><a name="bookmark990"></a><span class="font14" style="font-weight:bold;"><a name="bookmark5134"></a>Bakıyye-i ahvâl-i Silistire ve inhizâm-ı küffâr</span></h2>
<p><a name="bookmark5135"></a><span class="font14">Rusya Merşali bâlâda mesbûku'z-zikr galebe ile mesrûr u mest-bâde-i gurur olup, Silistire'yi tahlîs zımnında cenerallerinin meşâhirlerinden Potemki ve Wissmân dedikleri bed-ahterler ile bi'n-nefs kendüsü bî-hadd ü kıyâs kefere ile hareket </span><span class="font14" style="font-weight:bold;">[M2 261] </span><span class="font14">ve hendekleri imlâ vü teşhîn fikr-i fasidiyle beş yüz ‘araba çıbuk ve vâfir yağlı paçavra tedârü-küyle hasr u tazyîk-i kal‘aya mübâşeret ve yetmiş kadar top ve hâven ve yürüyüşde is-ti‘mâl olunur Puşki Skiliti (^JA^. ^A) ya‘nî esrâr topu nâmıyla miyânelerinde müstetir olan beş kıt‘a top ki, ağzı kebîr hâven gibi vâsi‘ ve kaddi kasîr, âl çûka pûşîdeli bir garîb toplar idi. Cümlesini Silistire üzerine havâle ile şehre ‘azîm ıztırâb verdiler.</span></p>
<p><span class="font14">Mâh-ı mezbûrun sekizinci salı günü<a name="footnote2046"></a><sup><a href="#bookmark5136">2046</a></sup><sup></sup> ‘ale's-seher Merşal-i mesfûr askerini beş kısma taksîm ve taburlarını tertîb ü tanzîm ve cevânib-i şehri ihâta ve mesfûrların zararını imâta zımnında süvâriyân-ı İslâm'ın ba‘zıları hâric-i sûrda mutârada ile bed‘-i muhârebe vü mücâlede ve düşmen bir fitîlden top ve tüfenge ateş verüp, âheste âheste meterisler üzerine ikdâm ve cünûd-i İslâm dahi mukabeleye hasr-ı sâk-ı ihtimâm eyle-yüp, küffâr kurşun menziline geldikde, Ser‘asker Paşa ve Çavuş-başı İspir Ağa ve Kul Kethudâsı asker-i zafer-rehberi teşvîk u igrâ ve mesûbât-ı gazâ vü cihâdı bi-etrâfihâ beyân ü imlâ ile dîn-i hamiyyetlerin iğlâ eylediler. Nasîhatleri kulûb-i cünûd-i müs-limîne te‘sîr ve her birini bîşe-zâr-ı şecâ‘atde terbiye olunmuş bir nerre-şîr edüp, hemân düşmen saflarına muhâceme ve altı sâ‘at kadar o gürûh-i mekrûha müzâhame vererek, kati çok kâfiri âguşte-i hûn-i bakkam-gûn ve vâfirini zahm-i seyf ile zâr u zebûn eylediler. Ancak düşmenin kesreti ve birkaç def‘a asker-i İslâm'ın muhârebesini tecribe ve ‘adem-i sebâtlarını cezm derecesinde tahkik medâr-ı kuvveti olup, askerini cebr ü ikrâh ile meterislere sevk ve cünûd-i muvahhidîn meterislerde ikametden muztar olarak cümlesi varoşa duhûl ve def‘-i sâyile meşgul oldular. İki sâ‘at istirâhatden sonra varoşda mevcûd altı bin kadar piyâdeyi ru‘esây-ı asker dalkılıç tahrîriyle müştağil oldukları hâlde, düşmen gülle ve humbara ile iz‘âc ve tazyîkden hâlî olmayup, ru’esâ: —Vaktimiz bunları tahrîr ile izâ‘a olunmak lâzım gelürse, düşmen her tarafdan hücûm ile ma‘âzallah şehre fursat-yâb-ı duhûl olacağı zâhirdir. Bu sûretde cümlesi dalkılıç olmak üzere münâdîler nidâ etdirmek evlâdır” demeleriyle ol-vechile nidâ ve herkes bu im-tiyâzı ısga ve sekiz bin piyâde ve beş yüz süvârî hemân kemer-i gayreti miyâne-bend </span><span class="font14" style="font-weight:bold;">[M2 262] </span><span class="font14">ve birbiriyle ‘ahd ü peyvend ederek, varoş kapuların küşâd ve Kul Kethudâsı pîşvâ olarak sufûf-i a‘dâya karışup, mutesaddî-yi nizâl ü tırâd oldular. Düşmen-i dîn bu cesâreti müşâhede ile san‘at-ı nâriyede olan mümâresetini kemâl-i cehd ile izhâr ve her tarafdan şerer-bâr oldular ise dahi guzât-ı zafer-simât kat‘â meyl-i havf ü vecel ve izhârı ihcâm ü feşel etmeyüp, Hak ‘azze ve cel hazretlerine tevekkül ve rûhâniyyet-i Sâlâr-ı enbiyâ'ya tevessül ile darb-ı şemşîr ve i‘mâl-i neyyire vü tîr ve dört sâ‘at kadar nâr-ı mûkide-i ceng-i şerer-efşân ve niçeler terk-i ser ü cân ve zahm-i mühlik ile bî-tâb ü tü-vân olup, sebât-ı Müslimîn sebeb-i nasr-ı mübîn ve bâ‘is-i teşettüt-i a‘dây-ı dîn olup, karârları firâra mübeddel ve istidrâcları zevâle muhavvel olarak; nazm:</span></p>
<p><span class="font14">Ve dâkati'l-arzu hattâ sâra hâribühüm, İzâ ra‘â gayre şeyin zannehü raculen<sup>1 </sup>mâ-sadakıyla makhûr u müzellel oldular. Bir sâ‘at mahalle dek kutelây-ı küffâr ile sahrâ memlû ve dimâ-i fâsideleriyle arz-ı kafrâ mânend-i cev olup, küştegân-ı müşrîkîn sekiz bine ve mecrûhları bine bâliğ olduğu vâsıl-ı derece-i yakın oldu. On iki kıt‘a top edevâtıyla taraf-ı İslâmiyân'dan igtinâm düşmen dahi bu inhizâm-ı fâhiş ile berü taraflarda tevakkufdan ‘âciz olup, karşu tarafa mürûr ile dag-ber-dil-i ekdâr ü âlâm oldu.</span></p>
<p><a name="bookmark5137"></a><span class="font14">Düşmenin kuvvetine nazaran şu kadar nüfûs-i İslâmiyye Silistire'de mahsûr u mahbûs ve necâtlarından Serdâr-ı ekrem nevmîd ü me‘yûs iken, nâ-gâh haber-i zafer Ordu-yi hümâyûn'a vürûd ve gubâr-ı endîşe ile ma‘küd olan kulûb-i Müslîmîn'de suver-i şâdumânî rû-nümûd olup, tebâşîr-i sabâhu'l-‘îd gibi herkes hisse-yâb-ı sürûr ve şükür-güzâr-ı cenâb-ı Rabb-i Gafûr oldular.</span></p>
<h2><a name="bookmark991"></a><span class="font14" style="font-weight:bold;"><a name="bookmark5138"></a>Lâhika</span></h2>
<p><span class="font14">Devlet-i ‘aliyye askerinde şecâ‘at fıtrî ve düşmen askerinin metâneti cebrî olup, her mahalde böylece izhâr-ı sebât ve düşmenin ateşine bir def‘a sabr ile mahv-ı mehâfât eyleseler, sa‘âdet-i galebe ile mes‘ûd ve havf-i tîg-i celâdetleri her tarafa memdûd olur idi. Ancak askerimiz başları sıkılmadıkça cân ü dilden muhârebe etmezler ve etrâfı açık bulurlarsa durmazlar ve bu tecribeler her bâr meşhûd-i erbâb-ı i‘tibâr olmakdadır. “Sahrâda ehl-i İslâm'ın yüz bin askerine on bin müretteb asker vâfî ve kal‘ada olan on bin askerine yüz bin müretteb asker gayr-i vâfî olduğunu el-yevm Françelü'nün Başkonsolosu </span><span class="font14" style="font-weight:bold;">[M2 263] </span><span class="font14">olan Bonapart&lt;a&gt; tecribe etdim” deyü rivâyet eylediği meşhûrdur. Beşâret-nâme ile vârid olanları Sadrıa‘zam in‘âm-ı firâvâna karîn ve serv-i dûşlarını çelenk ve hıl‘atler ile tezyîn eylediğinden gayri, ‘unvân-ı Gâzî Ser‘asker Paşa'nın elkâbına ilhâk ve semmûr kürk ve mücevher şemşîr ve çelenk ve on bin guruş ‘atıyye ile mazhar-ı lutf u eşfâk kılındığından başka, muhâfız olan Vezîr Hasan Paşa'ya ve Kul Kethudâsı'na ve sâyir ru‘esâya dahi ber-vech-i sezâ irsâl-i hıla‘ u ‘atâyâ kılınup, cumû‘ u efrâd-ı askerîye dahi dört bin sîm ve üç bin tûy çelenk tesyîr ve hîn-i ma‘rekede zahm-dâr olan ser-bâzân-ı meydân-ı celâdete tîmâr içün mess-i ihtiyâc eden birkaç cerrâh irsâliyle, haklarında sunûf-i ‘inâyet tevfîr olundu. Bu haber-i hayr-i dâfi‘u'd-dayr fi'l-hâl takrîr-i dil-pezîr ile südde-i serîr-i a‘lâya ‘arz olunup, inbısât-ı Şâhâne'yi müstelzim ve mukaddemâ vuku‘ bulan gubâr-ı melâl, mir‘ât-ı tab‘-ı hümâyûnlarından mürtefi‘ ü mün‘adim olup, bu gazve-i kübrâda yararlığı müşâhede olunanlara, nazm:</span></p>
<p><span class="font14">Nasârâ perîşân- dil ez-heybeteş, Hirâsân Benî-asfar ez-şevketeş<a name="footnote2047"></a><sup><a href="#bookmark5139">2047</a></sup></span><span class="font4"><sup></sup></span></p>
<p><a name="bookmark5140"></a><span class="font14">mefhûmuna mâ-sadak olan Şehriyâr-ı bedî‘u'l-fi‘âl mücevher ve altûn çelenkler irsâl ve Sadrıa‘zam tarafından müşâr u mûmâ ileyhime i‘tâ ile her biri devâm-ı ‘ömr-i Tâcdârî'yi küngüre-i târem-i eflâke îsâl eylediler. Düşmen-i dîn tehdîdi mutazammın bâdî-yi emrde Ser‘asker ve Muhâfız Paşa'ya mektûb terkîm ve derîce-bâz-ı<a name="footnote2048"></a><sup><a href="#bookmark5141">2048</a></sup><sup></sup> tevhîm olmuşidi. Cevâbı zebân-ı şemşîre havâle olunduğundan, mesfûr izhâr-ı ‘ucb u gurûr ve emr-i heyyin zan etdiği muhâtaraya vügUl ile ser-dâde-i vâdî-yi idbâr olması, zuhûr-i gayret-i İlâhiyye'den münba‘is bir keyfiyyet olduğu ma‘lûm-i erbâ-ı intibâh u şu‘ûrdur. Rusyalu muhâsara ile iştigâl üzere iken, bin kadar katanayı zehâyir ve sâyir eşyâ mutâlebesiyle irsâl ve leylen Eflatar </span><span class="font4" style="font-weight:bold;">jlk^l </span><span class="font14">nâm karyeye duhûllerinde, karye-i mezkûreyi ehl-i İslâm askeriyle mâ-lâ-mâl bulup, fi'l-hâl iki asker tertîb-i sufûf ve i‘mâl-i rimâh u süyûf edüp, cünûd-i muvah-hidîn fazl-ı Rabbu'l-‘âlemîn ile mansûr ve katanaların ekserini küşte-i seyf-i me‘sûr eyledikleri, dîbâce-i nusrat-nâme-i ehl-i Tevhîd ve mukaddem haber, mübtedây-ı fevz ü te‘yîd oldu.</span></p>
<h2><a name="bookmark992"></a><span class="font14" style="font-weight:bold;"><a name="bookmark5142"></a>Perîşân-şüden-i ordu-yi Nu„mân Paşa</span></h2>
<p><span class="font14">Rusya Feld Merşali Romançof Silistire üzerine hareketi hılâlında müteferrik olan askerini </span><span class="font14" style="font-weight:bold;">[M2 264] </span><span class="font14">başına cem‘ edüp, İsmâ‘îl cânibinde olan Nemçelü Wissmân nâm Cenerali dahi bu cem‘iyyete da‘vet ve ber-minvâl-i muharrer hey’et-i pür-haybetlerine tetarruk eden tezelzül ve hezîmet iktizâsıyla, Ceneral-i mesfûr müfârekat ve İsmâ‘îl'e gider iken, Kaynarca'da Nu‘mân Paşa ordusuna musâdefet ile zarûrî cenge mübâşeret etmişler idi. Nu‘mân Paşa'nın ma‘iyyetinde olan asker yirmi bine karîb ve bu cümlenin altı bin mikdârı dalkılıç olup, haylî zûrmend ve düşmenden rû-tâb olmayacağları bî-irtiyâb iken, küffâr meterislere karîb gelmedikçe bir kimsenin haberi olmayup, ne talî‘a vü dümdâr ve ne yemîn ü yesâr ve belki kemâl-i gaflet ile cümlesi ser-germ-i câm-ı te-salluf ü pindâr olup, düşmen-i-nâ-gâh zuhûrdan cümlesi bî-şu‘ûr ve ne hâl ise, tetmîm-i kusûr ile cenge ibtidâr ve dalkılıçlar sabr edemeyüp, düşmen ile miyâneleri yarım sâ‘atlik mahal iken, yürüyüşe ictisâr ve ceng mahalline varır varmaz ekserîsine intifâh ‘ârız ve düşmen dahi bir yaylım âteş verüp, cümlesini mecbûr-i firâr eyledi. Ser‘asker Paşa ‘illet-i samem iktizâsıyla, neden sonra keyfiyyete vukuf ile terk-i bâr u büngâh ve Bazarcığ'a doğru hezîmet ile iktirâf-ı ma‘siyyet ü günâh eyledi. Taraf-ı İslâmiyân'dan ibtidâ vâki‘ olan hamlede Ceneral Wissman hâlik ve helâki kimseye ifşâ olunmayarak, <a name="bookmark5143"></a>ber-muktezây-ı tertîb-i cedîd herkes kendü tarafında vâki‘ olan maslahatın rü’yetini tâlib ve mürîd olarak bozgun u sıngın </span><span class="font4" style="font-weight:bold;">)jAi^</span><span class="font14">) asker-i müşârun ileyhin ordusuna bi'l-külliyye mâlik olduğundan, işindenler müşârun ileyhi hedef-i tîr-i nefrîn ü melâm ve nişâne-i ta‘na-i cerb ü düşnâm eylediler. Müşârun ileyh taraf-ı Serdâr-ı ekremî'den hezâr tevbîh u âzâr ile Karasu tarafına tahrîk ve o havâlîde olan a‘dânın def‘-i mazarratı zımnında gûş-i intibâhı ta‘rîk olundu.</span></p>
<h2><a name="bookmark993"></a><span class="font14" style="font-weight:bold;"><a name="bookmark5144"></a>„Azl ü nasb-ı Ser„asker-i Ruscuk</span></h2>
<p><a name="bookmark5145"></a><span class="font14">Sadrıa‘zam ve Serdâr-ı ekrem hazretleri hufyeten Çelebî-zâde Mehmed Efendi'yi ve Hasan Ağa'yı Ruscuk'dan getürdüp o tarafda fevka'l-had asker ictimâ‘ ve Devlet-i ‘aliyye yevmiyye katî çok mesârıfa ibtilâ ile bu âna dek kal‘anın ‘adem-i istıhlâs ve in-tizâ‘ına sebeb ne olduğun su’âl ve anlar dahi: “Ser‘asker Paşa'nın tevâyif-i askeriyle imtizâcı olmadığından neş‘et eylediğini ifâde ve ‘azl ve âharı nasb olunursa ‘umûmen o tarafa geçüp, </span><span class="font14" style="font-weight:bold;">[M2 265] </span><span class="font14">fazl-ı Müte‘âl ile tahlîs-i kal‘aya sa‘y bî-hemâl olunur” deyü bast-ı makâl ve bundan garazları Hasan Ağa'nın rütbe-i Vezâret ile Ruscuk Ser‘askeri olmasını işrâb ve Devlet dahi bu mâddede ihtiyâr-ı semt-i tecâhül ve mâddeyi zâhirine haml ile Ruscuk Ser‘askeri Dağıstânî ‘Ali Paşa'yı ‘azl ve Mertin [Marten] muhâfazasına ta‘yîn ve Yenişehirli Îsmâ‘îl Paşa o taraf Ser‘askerliği ile kâm-bîn kılındı. Müşârun ileyh Mertin'e [Marten] geldikden sonra Ordu-yi hümâyûn çarhacısı nasb olunup, muk-tezây-ı me‘mûriyyeti üzere Mu‘asker-i Sultânî'ye vâsıl ve Sadrıa‘zam pîşgâhından alay gösterüp, intizâm-ı dâyiresinden mahzûziyyet hâsıl olup, civâr-ı Ordu-yi hümâyûn'da ta‘yîn-i mahal ve birkaç günden sonra Nu‘mân Paşa'nın evzâ‘-ı nâ-bercâsı imlây-ı mesâmi‘-i nâs ve o taraflarda ikâmeti sebeb-i tevellüd-i mahzûr u be‘s olduğu ihsâs olunmağla, ‘Ali Paşa'nın o taraflarda bulunması istihsân ve ma‘iyyetine top ve asker verilüp, Karasu'ya karîb Hacı Köyü'nde ikâmetle, her tarafa havâle-i gûş-i iz‘ân kılması bâbında tarafına tenbîh ü fermân olundu.</span></p>
<h2><a name="bookmark994"></a><span class="font14" style="font-weight:bold;"><a name="bookmark5146"></a>„Azl-i Ağa-yı Yeniçeriyân</span></h2>
<p><span class="font14">Müşârun ileyhin zabt u rabt-ı neferâtda fütûru ve ‘akl ü zekâda kusûru olmayup, bîm ü satvetinden haşerât-ı neferât tersân ve niçe gerden-keşân tavk-ı itâ‘atı ikâme-i bürhân ‘akabinde seyf-i kâtı‘-ı siyâsetle bî-ser ü sâmân edüp, piyâdenin her sınıfını ıslâh ve ehl-i ‘ırz ve mü‘eddiblerinin matlablarını incâh<a name="footnote2049"></a><sup><a href="#bookmark5147">2049</a></sup><sup></sup> ve bu mülâbese ile ‘azlini mûcib bir hâl yoğiken, mücerred Kul Kethudâsı Yeğen Ağa'nın Silistire cenginde zuhûr eden yararlığına mükâfât zımnında ibrâm-ı etrâf ile cumâdelûlânın on altıncı günü<a name="footnote2050"></a><sup><a href="#bookmark5148">2050</a></sup><sup></sup> ‘azl ve Ka-pu Kethudâsı mûmâ ileyh yerine vasl olundu. Müşârun ileyhe sûret-i zâhirede Rumeli Eyâleti tasmîm ve Bazarcığ'a ‘azîmeti tefhîm ve bu keyfiyyet müşârun ileyhi sakım edüp, ilbâs-ı hıl‘ate da‘vet olundukda, bir iki gün temâruz izhâr ve Sırrı Selîm Efendi <a name="bookmark5149"></a>vesâtatıyle Kandiye mansıbını tahsîl ile mest-i rahîk-i istibşâr olup, Boğaz Ser‘askeri Vezîr Kapudân Paşa'nın orduya me’mûriyyeti lâzım gelmekle, Rikâb-ı hümâyûn tarafından Boğaz muhâfazasına ta‘yîn ve çok geçmeden Anadolu'dan asker sürmek me‘mûriyyeti inkılâbât-ı derûnunu teskîn eyledi.</span></p>
<h2><a name="bookmark995"></a><span class="font14" style="font-weight:bold;"><a name="bookmark5150"></a>Ba„zı havâdis</span></h2>
<p><a name="bookmark5151"></a><span class="font14">Vidin Muhâfızı Vezîr Ahmed Paşa'dan </span><span class="font14" style="font-weight:bold;">[M2 266] </span><span class="font14">fi'l-asl yararlık meşhûd olduğundan, mazhar-ı cûd-i Şehriyâr-ı ‘âlem-sûd olup, Rikâb tarafından yüz elli ve ordu tarafından elli kîse ihsân ve Ser‘askerlik ile refî‘u'ş-şân kılınup, ma‘iyyetinde ihtişâd eden asker ile Kalafat tarafına geçüp, andan Kulle'ye ‘azîmet ve Niğbolu'dan vürûd edecek askeri isticlâb ile Ruscuk Ser‘askeri Yergöğü tarafına hücûm edeceği vakitde kendü dahi hareket ve bi'l-ittifâk istıhlâs-ı kal‘aya himmet etmek üzere me‘mûr ve tarafına hıtâben müte‘addid evâmir-i celîle şeref-rîz-i sudûr olmuşidi. Müşârun ileyh ber-minvâl-i muharrer kal‘aya gelüp, Niğbolu'da müctemi‘ olan asker dahi ma‘iyyetine vü-rûd ve levâzım-ı sâyiresin ikmâl ‘akabinde Yergöğü'de isbât-ı vücûd etmek kasdında iken, a‘dânın kal‘aya hücûmu beyne'l-asker şâyi‘ ve harekete mâni‘ olup, meteris hafrıyla cenge hâzır ve birkaç def‘a zuhûr eden düşmen ile muhârebeye müsâbir olup, bu sûret Yergöğü tarafına kasd ve ‘azîmetini ilga ve mukim olduğu mahalli muhâfaza ile iktifâ eyledi. Silistire'de vukü‘ bulan gazây-ı ekber mûcib-i inbısât-ı Pâdişâh-ı İsken-der-fer olduğuna binâ‘en, Sadrıa‘zam'ı taltîf ve şevk-i mücâhidîni taz‘îf irâdesiyle, mufassal ü meşrûh bir kıt‘a hatt-ı hümâyûn ısdâr ve Serdâr-ı ekrem'i iki esb murassa‘ raht ile hâyiz-i rehîne-i iftihâr buyurdular.</span></p>
<h2><a name="bookmark996"></a><span class="font14" style="font-weight:bold;"><a name="bookmark5152"></a>Vürûd-i vâlî-yi Anadolu ve me’mûriyyet-i û ve zikr-i ba„zı vekâyi„</span></h2>
<p><span class="font14">Anadolu Vâlîsi Vezîr ‘Ömer Paşa bundan akdem sevk-i asâkire me‘mûr ve ihrâc etdiği cünûdu fevc fevc Ordu-yi hümâyûn'a tesyîr ile bezl-i vüs‘ ve sarf-ı makdûr etmi-şidi. Bu hidmeti ikmâl ve bi-hasebi'l-me‘mûriyye kendü dahi bizzât Mu‘asker-i hümâyûn'a neşr-i bâl-i isti‘câl eyleyüp, cumâdelûlânın yirmi sekizinci günü<a name="footnote2051"></a><sup><a href="#bookmark5153">2051</a></sup><sup></sup> Ordu-yi hümâyûn'a resîde ve nazar-gâh-ı Âsafî'den mürûr ile alayı pesendîde olup, emsâline kıyâsen serâ-sere dûhte bir sevb-i semmûr dûş-i iftihârına iksâ ve hılâl-i râhda vukü‘ bulan te‘addîsinden bi-hasebi'l-iktizâ ıgzâ olunmuşidi. Düşmenin Karasu ordusuna hücûmu beyne'n-nâs vâsıl-ı derece-i şöhret ve o taraf Ser‘askeri Nu‘mân Paşa'da Kaynarca Vak‘ası sebebi ile kudret kalmayup, kalsa dahi fî-mâ ba‘d yedinden bir hidmet zuhûra<a name="footnote2052"></a><sup><a href="#bookmark5154">2052</a></sup><sup></sup> gelmeyeceği meczûm-i erkân-ı devlet olmağla, şimdilik Hacı-oğlu Pazarı tarafına Vezîr ‘Ömer Paşa'nın hareketi savâb-dîd-i erbâb-ı bîniş ü dîd ve işbu cumâdelâhi-rede ol-savba rişte-i ‘azîmeti temdîd </span><span class="font14" style="font-weight:bold;">[M2 267] </span><span class="font14">eyledi.</span></p>
<p><a name="bookmark5155"></a><span class="font14">Şâm Vâlîsi Vezîr Hâfız Mustafa Paşa min-ciheti'l-vücûh ferbih ü semin ve tâbiş-i Hicâz'a kudret-yâb olamadığını ‘arza-dâşt-ı südde-i ebed-karîn olmağla, Karaman Vâlîsi ‘Azm-zâde Vezîr Mehmed Paşa ile mansıbları mübâdele ve Van Eyâleti Vezîr Dâmâd Hüseyin Paşa'ya ihâle olunup, Sipâhîler Ağası iken vefât eden Aydoslu Hasan Ağa'nın mansıbı olan Sipâhîler Ağalığı Ziştovili Halîl Ağa'ya tevcîh ü ihsân ve neyyir-i bahtı firûzân kılındı.</span></p>
<h2><a name="bookmark997"></a><span class="font14" style="font-weight:bold;"><a name="bookmark5156"></a>Vezâret-i Çelebi-zâde es-Seyyid Hasan Ağa</span></h2>
<p><a name="bookmark5157"></a><span class="font14">Dergâh-ı ‘âlî kapucu-başılarından Ruscuk A‘yânı es-Seyyid Hasan Ağa bundan akdem Ordu-yi hümâyûn'a ihzâr ve Ruscuk'da bî-hadd asker ictimâ‘ etmişiken, Yergöğü tahlîsının bu âna dek ‘ukde-i te‘hîre giriftâr olmasının sebebi istifsâr olunmuşidi. Bâlâda işâret olunduğu vech üzere Ser‘askerliğe kendüsü tâlib ve sarâhaten beyandan hârib olarak, tabî‘atıyla zuhûr eder ihtimâline zâhib olarak, Ser‘asker bulunan Dağıstânî ‘Ali Paşa ile askerî tâyifesinin ‘adem-i imtizâcını îmâ ve garaz ne olduğu ma‘lûm-i erbâb-ı nühâ olup, hadâset-i sin ve ‘adem-i tecribe ile hakkında bu hatb-ı cesîm sezâ görülme-yüp, Vezîr İsmâ‘îl Paşa Ser‘askerlik ile o tarafa ba‘s ü isrâ olunmuşidi. Mûmâ ileyhin birâderi Mehmed Efendi orduya gelüp, bu mâddeyi gâh tasrîh gâh ızmâr ve: “Âkıbet birâderime rütbe-i Vezâret sezâ-vâr görülür ise, Yergöğü Kal‘ası'nın fethini te‘ahhüd ederiz” dedikde, bu sûret mülâyim-tıbâ‘-ı kâr-şinâsân-ı rûzgâr olup, yevm-i mezkûrda mûmâ ileyhe rütbe-i vâlây-ı Vezâret ihsân ve Ruscuk Muhâfızı ‘unvânıyla fâyiku'l-akrân kılındı.</span></p>
<p><span class="font14" style="font-weight:bold;">Zafer-yâften-i cünd-i İslâm der-Cezîre-i İstanköy</span></p>
<p><span class="font14">Bir müddetden berü Ak-deniz adaları etrâfında geşt ü güzâr ve sefâyin-i tüccâr ve cezâyir halkına îrâs-ı hasâr eden Orlof nâm merd-i gaşûm Bodrum üzerine hücûm ve o havâlî muhâfazasına me‘mûr olanlara kazıyye ma‘lûm oldukda, emr-i müdâfa‘aya ber-zede-i dâmân-ı ihtimâm ve mesfûru o sâhilden tard ile nâm-yâfte-i enâm olmuşlar idi. La‘în-i mesfûr asker ve sefinelerini tertîb ve askerden hâli zan etdiği İstanköy Cezîre-si'ne birkaç bin asker döküp, mütesadî-yi yağma vü tahrîb oldukları meşhûd-i ehâlî ol-dukda, hemân bir mahalle ihtişâd ve cenâb-ı Hak'dan istimdâd ile </span><span class="font14" style="font-weight:bold;">[M2 268] </span><span class="font14">a‘dây-ı dîn üzerine mânend-i seylâb cereyân ve tîg-i âteş-tâbların ‘uryân eyleyerek, sekiz sâ‘at kadar düşmene darb-ı tîg-i mîg-reng ve emtâr-ı dâne-i tüfeng edüp, düşmen bu hücûm-i dilîrâneden dil-teng olarak münkesir ü perîşân sefînelerine gürîzân ve bir mikdârı mîşe-zâr içinde muhtefî vü pinhân oldular. Hîn-i ma‘rekede düşmen-i dînden beş bin kadar müşrik hâlik ve yedi kıt‘a top ve yüz kantar barut ve vâfir mühimmâta guzât-ı zafer-simât mâlik olup, bu gazây-ı ‘azîmde hidmeti meşhûd olan ‘Abdurrahman Ağa'ya ve Bodrum Vak‘ası'nda isbât-ı vücûd eden Cihân-zâde Mustafa Ağa'ya Kapucu-başılık ihsân olunup, Ordu-yi hümâyûn halkını tefrîh içün Kapudân Paşa tarafından vürûd eden beşâretnâme taraf-ı vâzıhu'ş-şeref-i hazret-i Tâcdârî'den taraf-ı Sadru's-sudûr'a irsâl olunup, hâvî olduğu beşâret kulûb-i nâsa ilkây-ı sunûf-i beşâşet ve darb-ı tabl u top ile bu haber-i meserret-eser efrâd-ı nâsa işâ‘at olundu.</span></p>
<h2><a name="bookmark999"></a><span class="font14" style="font-weight:bold;"><a name="bookmark5158"></a>Me’mûriyyet-i ser-çavuşân be-ma„iyyet-i Ser„asker-i Karasu</span></h2>
<p><a name="bookmark5159"></a><span class="font14">Silistire Vak‘ası'nda münhezim olan düşmeni ta‘kıb, asker-i İslâm'ın birkaç günden berü meşgul-i mükâfehe olarak, kemâl-i ta‘b ü meşakkatleri mülâhaza olunarak tasvîb olunmayup, küffâr dahi üç fırkaya münkasem ve bir kısmı mecrûhlarını karşuya imrâr ve bir kısmı Kaynarca üzerinden Babadağı'na doğru gidüp ve bir fırkası dahi ekser mahalli müşrif-i harâb olan Hırsova'ya tehassun ve fi'l-cümle ta‘mîr ile derûnunda te-mekkün etmişler idi. Küffârın bundan sonra Bazarcık semtlerine kasd ü niyyet-i fâside-leri mücerreb olan hâllerinden ma‘lûm ve Ser‘asker Nu‘mân Paşa'nın yârây-i mukavemeti ma‘dûm olduğu dahi meczûm olduğundan, askeri i‘mâl ve müşârun ileyhe îrâs-ı kuvvet-i bâl etmek mülâhazasıyla, o havâlî askeri re‘yine râm olan Dîvân-ı hümâyûn Çavuş-başısı el-Hâc İspir Ağa'nın ma‘an Karasu'ya me’mûriyyeti istısvâb olunup, Kay-narca'da dest-i a‘dâya resîde olan top ve mühimmât bedeli dahi Ordu-yi hümâyûn'dan tertîb ve ol tarafa tesrîb olundu.</span></p>
<p><a name="bookmark5160"></a><span class="font14">Ordu-yi hümâyûn'da bulunan askerin ekserîsi zî-kudret ve hîn-i hâcetde sebâtları-na i‘timâd olunmayacak asker olup, dalkılıç yazılanlar oldukça müretteb ve hidmetleri edâsına dek me‘mûr oldukları mahalde sebât ve istikrârları mücerreb olmağla, bir mâh mukaddem bir mikdâr dalkılıç tahrîri Yeniçeri Ağası'na </span><span class="font14" style="font-weight:bold;">[M2 269] </span><span class="font14">fermân ve oldahi iki bin kadar şüc‘ânı tahrîr u âmâde eylediğini Sadr-ı kerem-mu‘tâda ifâde vü beyân etmi-şidi. Kaynarca'da olan dalkılıçların dahi ba‘zısı orduya vürûd ve cem‘iyyetleri üç bine karîb olup, bunlar dahi Karasu ordusuna ta‘yîn ile esbâb-ı zâhirenin istikmâline sarf-ı mechûd kılındı.</span></p>
<h2><a name="bookmark1000"></a><span class="font14" style="font-weight:bold;"><a name="bookmark5161"></a>„Azl-i Ser„asker-i Karasu</span></h2>
<p><span class="font14">Cânib-i mezkûr Ser‘askeri olan Seyyid Nu‘mân Paşa'nın Kaynarca Vak‘ası'ndan sonra telâfî-yi mâ-fât ile sebeb olduğu cerîhayı iltiyâm, lâzim-i ‘uhde-i diyâneti iken, bî-hûde ifâte-i evkat ve ne hâl ise, Hırsova'yı yed-i a‘dâdan nez‘ içün dalkılıçlar ile birkaç bin âdem ta‘yîn edüp, hâlden gafil ve kal‘ayı metânetden ‘âtıl ‘mülâhaza eden asker Hırsova'ya hücûm ve ba‘zı tabyaları zabt hılâlinde düşmen-i dîn zevâyây-ı kal‘ada der-kemîn olup, her cânibe hendese ile tertîb etdikleri toplara âteş vererek, giyâh-ı hûd-reste gibi her tarafdan nümâyân ve cünûd-i İslâmiyye'yi ihâta vü istî‘âba şitâbân oldular. As-ker-i İslâm‘da topun kılleti ve düşmenin ‘adem-i vefreti zannıyla, ber-vech-i kemâl esbâb-ı muhârebenin fıkdânı sebeb-i perîşânî olup, cünûd-i muvahhidînin vâfiri şehîd ve bakıyyeleri tahlîs-i nefs ile mahall-i ma‘rekeden ba‘îd ve Karasu'ya vusullerinde: —Nus-rat ü hezîmet mevkuf-i meşiyyetdir” deyerek, temhîr-i evrâk ile dalkılıç bakıyyelerini mazhar-ı işfâk etmek ve sâyirlerine dahi istimâlet ü nevâziş mu‘âmelesi takdîm olunmak lâzım iken, müşârun ileyh ‘unf ile askerîyi mes‘ûl ve ba‘zısına seyf-i kahr ü cerebi meslûl eylediğinden, cümlesi Karasu'yu terk ve Bazarcığ'a vusûl buldular. Bu keyfiyyet Bazarcık'da olan Çavuş-başı Ağa'ya ma‘lûm oldukda, müteşerrid ü müteferrik olanları ve ma‘iyyetinde olan dalkılıç ve sâyir askeri cem‘ u ihtifâl ve Bazarcık muhâfazasında olan Anadolu Vâlîsi'ni dahi alup, Karasu ordusuna neşr-i bâl-i isti‘câl eylediler.</span></p>
<p><a name="bookmark5162"></a><span class="font14">Müşârun ileyhin mahall-i mezkûrdan ‘adem-i hareketi fi'l-hakîka askerin rucû‘una ‘illet olduysa dahi, nüfuz u i‘tibârına halel târî ve bi-hikmetillâhi Te‘âlâ birkaç defa ordusuna ve me’mûr etdiği askere hezîmet vukü‘u sebebi ile beyne'n-nâs şe‘âmet-i kadem ile iştihârı ve ‘ale'l-husûs ‘illet-i samem, ‘azline ‘illeti-i etem olup, recebül-ferdin yirmi altıncı günü<a name="footnote2053"></a><sup><a href="#bookmark5163">2053</a></sup><sup></sup> ma‘zûl ve Hacıköyü'nde mukim Dağıstânî ‘Ali Paşa Ser‘askerlik menziline mevsûl oldu. </span><span class="font14" style="font-weight:bold;">[M2 270]</span></p>
<h2><a name="bookmark1001"></a><span class="font14" style="font-weight:bold;"><a name="bookmark5164"></a>Vürûd-i asâkir-i meştâ</span></h2>
<p><a name="bookmark5165"></a><span class="font14">İki mevsimin askeri tarden ve ‘aksen tertîb ü âmâde kılınmak kâr-ı kadîm olduğuna binâ‘en, sayf hılâlinda her tarafdan meştâ askeri tahrîr ve mukaddem mübâşirler ile evâmir-i ‘aliyye tesyîr olunmuşidi. Vakt ü zemânıyla asâkir-i mezkûre fevc fevc Ordu-yi hümâyûn'a vâsıl ve serhadlere ve sâyir lüzûmu olan mahallere taksîm ile bâ-fazl-ı Hak her cânibde min ciheti'l-asker kuvvet ü metânet hâsıl oldu. İhtiyâta ri‘âyet ve tâyi-fe-i askerîyi i‘mâl ile me‘lûf-i râhat etmemek matlûb-i Sadr-ı ser-efrâz ve bu niyyet ile meştâ askerinden dört bin beş yüz nefer ifrâz ve müceddeden hafr ve inşâ olunan mete-risler etrafına ta‘yîn olunarak, âzmâyiş-i semt-i harb ü peygâr kılındığından başka, beş yüz nefer süvârî dahi leylen ve nehâran ber-vech-i münâvebe ikişer üçer sâ‘at bu‘d ile pîrâmen-i Ordu-yi hümâyûn'da geşt ü güzâr eylemeleri tenbîh olundu. Dergâh-ı ‘âlî ka-pucu-başılarından Filibeli ‘Ivâz Mehmed Ağa, evâsıt-ı eylülde<a name="footnote2054"></a><sup><a href="#bookmark5166">2054</a></sup><sup></sup> beş yüz nefer ile alay gösterüp, pîşgâh-ı Sadâret-penâhî'den güzer ve ilbâs-ı hıl‘at ile muvakkar olmuşidi. Mevcûd-i ma‘iyyeti olan neferâtın ‘aynen yâhûd bedelen ta‘yînâtları teklîf olundukda, ‘adem-i kabûl ve müddet-i ikâmetinde<a name="footnote2055"></a><sup><a href="#bookmark5167">2055</a></sup><sup></sup> o mikdâr askeri malından idâreye ta‘ahhüdü mecbûl olduğu sadâkati te‘yîd etdiğinden, cümle ‘indinde mu‘teber ü makbûl oldu.</span></p>
<h2><a name="bookmark1002"></a><span class="font14" style="font-weight:bold;"><a name="bookmark5168"></a>Âmeden-i hazîne ve vukû„-i ba„zı tevcîhât</span></h2>
<p><span class="font14">Ordu-yi hümâyûn hazînesinde kıllet-i mebâliğ ile mesârıf-ı zarûriyyede me‘mûrlar giriftâr-ı kayd-ı metâ‘ib oldukları ma‘lûm-i Şehriyâr-ı İskender-menâkıb olmağla, bu def‘a dahi beş yüz kîse hazîne-i hümâyûndan ifrâz ve Ordu-yi hümâyûn'a resîde ve erbâb-ı istîfâ refâh-ı fi'l-cümle ile âramîde oldular.</span></p>
<p><span class="font14">Ser‘asker-i sâbık Nu‘mân Paşa Kulle'de ikâmete me‘mûr iken, Misivri muhâfaza-sına nakl ve Rumeli Eyâleti, Silistire Ser‘askeri ‘Osmân Paşa'ya vasl olunup, Bosna Eyâleti, Karasu Ser‘askeri nasb olunan Dağıstânî ‘Ali Paşa'ya ihsân ve Özi Eyâleti ile Silistire Muhâfızı es-Seyyid Hasan Paşa ferhân kılındı. Zikr olunan beş yüz kîseyi mü-te‘âkıb bin elli kîse dahi vârid olup, bir kıst mevâcib tevzî‘ ve tavâyif-i askerînin devâyir-i ma‘îşetleri tevsî‘ olundu.</span></p>
<h2><a name="bookmark5169"></a><span class="font14" style="font-weight:bold;"><a name="bookmark1003"></a><a name="bookmark5170"></a>Zikr-i tefrika-i Ordu-yi Karasu ve giriftârî-yi „Ömer Paşa ve İspir Ağa</span></h2>
<p><a name="bookmark5171"></a><span class="font14">Cânib-i mezkûr Seraskeri olan Dağıstânî ‘Ali Paşa </span><span class="font14" style="font-weight:bold;">[M2 271] </span><span class="font14">ve ma‘iyyetine me’mûr Anadolu Vâlîsi Vezîr ‘Ömer Paşa ve Çavuş-başı İspir Ağa Karasu'ya gelüp, müteferrik olan askeri cem‘ ile cümlesini te‘lîf ü te‘mîn ve meteris ve sâyir esbâb-ı is-tihkâmâtı tekmîl ile mahall-i mezkûru tarsîn etmişler idi. Ancak Nu‘mân Paşa vaktinde tekevvün eden fesâd, mizâc-ı askerîde tekarrur ve pend ü nasîhat ve tedbîr u meşveret ile kâbil-i tegayyür olmayup, câ-be-câ efrâd-ı askerî firâra müsâbir oldukları zâhir olduğundan, ittifâk-ı ârâ ile ağırlık Bazarcığ'a tesyîr ve kendüleri salt ve sebük-bâr müdâfa‘a-i düşmene sâk-ı gayreti teşmîr eylemek miyânelerinde karâr-gîr olduğu esnâda, a‘dây-ı dîn şabânın on ikinci günü<a name="footnote2056"></a><sup><a href="#bookmark5172">2056</a></sup><sup></sup> Kara-murâd Karyesi tarafından ser-ber-âverde-i vâdî-yi istikbâr ve Kazak ve katanalarını ilerü sevk ile ahvâl-i İslâm'ı istihbâr edüp, ber-minvâl-i muharrer orduda mevcûd asâkir miyânında cây-gîr-i istikrâr olan ihtilâf-ı kelime ve ‘adem-i ittihâd sebebi ile çerhaya ve yâhûd hücûm eden a‘dâ sü-vârîlerini müdâfa‘aya şahs-ı vâhid tecâsür etmeyüp, düşmen dahi meterisler kenârına tekarrub ve ne hâl ise, kenârlarda teharrub eden ehl-i İslâm'dan bir mikdâr süvârî tahar-rük ve tezebzüb edüp, feth-i derîce-i hısâm ve müdâvele-i rumh u hüsâm edüp, düşmenin kesreti ve berü tarafın esbâb-ı mezkûre ile ‘an-asl tezelzüle müsta‘id hey‘eti ‘ârıza-i tefrikayı îcâb ve ‘adem-i sebâta min-akva'l-esbâb olup, bir müddetden berü tanzîmine küllî ihtimâm olunan cem‘iyyet bir ân içinde perîşân ve bilâ-muzâyaka her biri bir semte gürîzân olup,‘Ömer Paşa pîr ü nâ-tüvân ve Çavuş-başı dahi firârdan ‘âr ile halkı cenge tahrîz eder iken, ol dahi tahlîs-i girîbân edemeyüp, ikisi birden esîr ve hıyâm ü mü-himmât bi'l-cümle nasîb-i düşmen-i şer-gîr oldu. Bu inkılâbât ile o tarafda olan kurâ ve kasabât ehâlîsi evlâd ü ‘ıyâllerini Bazarcığ'a îsâl ve Ser‘asker Paşa dahi Hacı-oğlu Ka-sabası'na karîb bir mahalle gelüp, Sadrıa‘zam'a ifâde-i hâl edüp, bu şîve-i gayr-i me‘mûl dahi, mukadderât-ı İlâhiyye'ye mahmûl kılınarak, müşârun ileyh tîz elden tesliyeti müş‘ir emr-i ‘âlî şeref-sudûr kılınup, o havâlîyi muhâfaza ile perîşân olan askeri cem‘ ve ahvâl-i düşmene havâle-i sem‘ etmesi tenbîh ü te‘kîd olundu.</span></p>
<h2><a name="bookmark1004"></a><span class="font14" style="font-weight:bold;"><a name="bookmark5173"></a>İhsân-ı Vezâret be-Ağa-yı Yeniçeriyân</span></h2>
<p><span class="font14">Ağa-yı mûmâ ileyh Yergöğü'de vâki‘ ma‘reke-i hevl-engîz ve Silistire'de </span><span class="font14" style="font-weight:bold;">[M2 272] </span><span class="font14">zebâne-keş-i işti‘âl olan âteş-i ceng ü sitîzde ikdâm u gayreti meşhûd-i sagır u kebîr ve merâtib-i ‘âliyeye her vechile lâyık u cedîr olduğuna binâ‘en, bilâ-mûcib Vezîr Süleyman Paşa ‘azl ve yerine nakl olunmuşidi. Emsâline kıyâsen nüfûzuna kuvvet ve i‘tibârına mezîd-i şân ü şöhret verilmek mekâsıdıyla, şa‘bân-ı şerîfin on beşinci günü<a name="footnote2057"></a><sup><a href="#bookmark5174">2057</a></sup><sup> </sup>Ağalık inzımâmıyla gâyet-i rütbe-i beşeriyye olan câh-ı vâlây-ı Vezâret'i tahsîl ve cem‘-i riyâseteyn ile esbâb-ı ihtişâmı tekmîl eyledi.</span></p>
<h2><a name="bookmark1005"></a><span class="font14" style="font-weight:bold;"><a name="bookmark5175"></a>Hücûm-i küffâr ve perîşânî-yi Ser„asker-i Bazarcık ve me’mûr-şüden-i Re’îsülküttâb</span></h2>
<p><a name="bookmark5176"></a><span class="font14">Düşmen-i mekkâr Tulça ve İsakçı sâhillerini zabt ile Babadağı'ndan Karasu'ya dek yemîn ü yesârını asker ve şenlikden ihlâ ve Bazarcık semtini yağma kasdında olduğu tahkık-kerde-i erbâb-ı nühâ olup, mehmâ-emken o tarafın takviyesine ihtimâm ve Da-ğıstânî ‘Ali Paşa'ya terk-i rakadet-i gafletle mutabassır bulunması, ber-vech-i tekrâr ifâde&lt;-i&gt; vü ifhâm olunmuşidi. A‘dây-ı bî-dîn asker-i makhûrunu iki kol edüp, bir fırkasını Varna'ya ve bir fırkasını Bazarcığ'a ta‘yîn edüp, kasaba-i mezkûre halkı ‘an-asl hücûm-i a‘dâyı tahkik ve Devlet-i ‘aliyye askerinden ümmîdi kat‘ ile celây-ı vatan zımnında birbirini tergıb ü teşvîk edüp, fikr-i ‘ıyâl dahi, fi'l-hakıka kendülere pâ-bend ü ‘ikâl ve düşmenin Bazarcığ'a hücûmundan on sâ‘at mukaddem ehâlînin nısf derecesi emvâl ü ‘iyâllerini Varna Kal‘ası'na nakl ü idhâl ve nısf-ı âharı Balkân eteklerinde vâki‘ kurâ vü kasabâta vaz‘-ı rihâl eylediler. Düşmen dahi Bazarcığ'a karîb olup, Ser‘asker Paşa ma‘iyyetinde mevcûd ve Ordu-yi hümâyûn'a gelen meştâ askerinden tarafına vü-rûd eden cem‘-i ma‘dûd ile düşmene mukâbil olup, Katana ve Kazak ile ceng ü savaş ve vâfir kâfiri katl ü cerh ile giriftâr-ı çâr-mevce-i inkılâb ü telâş eyledikleri hâlde, düşmenin piyâde ve topları verâdan idrâk ve İslâm askeri âteş-i a‘dâdan vehm-nâk olarak Koz-luca'ya ‘avdet ve Sadrıa‘zam'a vâki‘ olan ahvâli tahrîr u işâret eylediler. Ser‘asker-i müşârun ileyh Karasu'da top ve cebehâne ve vâfir hıyâm terkiyle reh-girây-ı vâdî-yi inhizâm olup, bahtı birkaç def‘a tecribe vü imtihân ve ‘azl ü te‘dîbi musammem-i Sadr-ı zemân iken, şâyed müteferrik olan askeri cem‘ ve o havâlîyi muhâfaza </span><span class="font14" style="font-weight:bold;">[M2 273] </span><span class="font14">eder mülâhazasıyla, dâyiresine nizâm ve bâzûy-i iktidârına istihkâm vermişidi. Bu def‘a dahi mukâbeleye vâfî başında olan askeri i‘mâle muvaffak olamayup, düşmenden rû-gerdân olduğu erkân-ı Saltanat'a îrâs-ı ye‘s ü hırmân edüp, bu sebeble otâk-ı Serdâr-ı ekremî'de istişâre ve tîz elden bu derd-i nâgeh-zuhûra erbâb-ı ârâdan çâre taleb olunup, Re‘îs Efendi cevâba âgâz ve: —Düşmene fî-mâ ba‘d haylûlet eder bir şey olmayup, doğru ordu üzerine gelmek ihtimalden ba‘îd olmamağla, şimdiden muhârebeye münâsib bir mahal tahsîsi ile Ordu-yi hümâyûn'un tahrîki her cihetle, münâsib-i vakt ü hâl mülâhaza ve istısvâb olunduğu takdîrde bu kulları etbâ‘ ve levâhıkımla Yeni-bazar'a ‘azîmet edüp, Karasu ve Bazarcığ'dan müteşerrid olan cünûd-i İslâmiyye'yi cem‘ ve düşmen üzerine havâle ile dîn ü devlet uğrunda fedây-ı ser ü cân ederim” dedikde, Sadrıa‘zam bu tedbîri tahsîn ve huzzâr-ı meclis: — </span><span class="font14" style="font-style:italic;">Sellemekallâhü</span><span class="font14"> ”</span><span class="font10">1 </span><span class="font14">âvâzesiyle îfây-ı şart-ı pesend ü âferîn eylediler. Efendi-yi mûmâ ileyh tekmîl-i levâzım u âlât ve cem‘-i müteferrikât ‘akabinde üç beş yüz âdem ile Yeni-bazar'a doğru feth-i şukka-i râyât eyledikden sonra, Şumnu'ya yarım sâ‘at olan Makâk Sahrâsı'na Ordu-yi hümâyûn nakl olunup, ahmâl ü eskâlden ‘ârî olarak âmâde-i muhârebe vü mukâra‘a ve düşmen üzerine gitmek âvâzesi işâ‘a olundu.</span></p>
<h2><a name="bookmark1006"></a><span class="font14" style="font-weight:bold;"><a name="bookmark5177"></a>İcmâl-i hüsn-i tedbîr-i Re’îsülküttâb Efendi ve firâr-ı a„dâ ez-Bazarcık</span></h2>
<p><a name="bookmark5178"></a><span class="font14">Efendi-yi mûmâ ileyh Yeni-bazar'a varup, etrâf ü eknâfa münteşir olan asâkiri ve Rumeli Eyâleti'ni ve sâyir harb ü darba kadir vâfir kimseyi cem‘ ve gazâya teşvîk u igrâ ve hafr-i meteris ile havâlî-yi kasabayı bir kal‘a-i kesîru'l-burûca hemtâ etdikden sonra, teftîş-i hâl-i a‘dâ kasdıyla Kozluca'ya üç beş yüz âdem irsâl ve düşmen haber alup, firâra âgaz eyledikleri hâlde süvâriyân-ı İslâm yetişüp, bir mikdârını tedmîr ve vâfirini esîr eyledikleri haberinin vürûdunda mütevekkilen ‘alallâh Kozluca'ya bi'n-nefs nehzat ve Bazarcık'da olan düşmen “Ordu-yi hümâyûn bi-külliyyâtihâ hareket eyledi” zannıyla tevakkufa mecâl bulmayup, fi'l-hâl âheng-i firâr ve Re‘îs Efendi kazıyyeden haberdâr olmayarak Kozluca'dan hareket ve Bazarcığ'a karîb geldikde, karagollar bu haberi iş‘âr ve gayet-i sür‘atden küffârın ba‘zı </span><span class="font14" style="font-weight:bold;">[M2 274] </span><span class="font14">eşyâsı kenâre-i kasabada kalup, hattâ tabh etdikleri ta‘âm-i nîm puhte kazganlarda kaldığı bu Fakır'e dahi be-dîdâr oldu. Dağıstânî ‘Ali Paşa ve sâyir vücûh-i asker ile Bazarcığ'a duhûl ve karagollar ta‘yîni ile istihbâr-ı ahvâl-i a‘dâya meşgul olup, düşmenin Varna ile Bazarcık miyânını mütekatı‘ olan mahalde kıyâmı tashîh ve ferdâsı üzerlerine varulmak tedârüki<a name="footnote2058"></a><sup><a href="#bookmark5179">2058</a></sup><sup></sup> tasrîh olunup, o gice sâ‘at dörtde iken Fakır ve Filibe Müftîsi Nasûhî Efendi Re‘îs Efendi ile düşmen hâlini müzâkere ve Nasûhî Efendi yerine gitdikden sonra yalnız ikimiz kalup, yine bu sohbette iken nâ-gâh Varna tarafından mütelessim bir şahs zuhûr ve Re‘îs Efendi'ye bir kâğıd sunup fi'l-hâl münselibü'ş-şu‘ûr olup, kâğıdı bu Fakır'e i‘tâ ve nazar olundukda, Varna'nın muhâsara ile gayet sıkletde olduğunu, ehâlî inbâ ile efendiden istimdâd etdikleri-ne ıttılâ‘ peydâ olundukda: “Küffâr iki sâ‘at karîb iken mahsûr olan kal‘aya imdâd mümkün olmayup, yârınki gün mukabelemizde olan küffârı teb‘îd mümkin olursa Varna'ya i‘âne olunabilür lâkin, bu keyfiyyete Bazarcık'da olan asker vâkıf olursa cümlesi perîşân ve bir dahi cem‘ u tedârükleri ‘asîru'l-imkân olacağından başka, —Ordu halkını dahi iz‘âc edecekleri zâhirdir” deyerek sabaha intızâr ve sâ‘at beşde mufârakat ile cüz‘î istirâhata varmış iken nâ-gâh tarrâka-i ra‘d-âşûb tanîn-endâz-ı kubbe-i âsumân olup, herkes hevl-i cân ile bîdâr ve: —Kâfir basdı” âvâzelerini münteşir-i çâr-cihet-i aktâr eylediler. İşidenler hezâr ıztırâb ile atına süvâr ve hârici-i şehre çıkup, bir mikdârı ordu tarafına firâr ve bir mikdârı keyfiyyete ıttılâ‘ içün birer ikişer sâ‘at yerlerde meks ü karâr edüp, Re‘îs Efendi dahi yarım sâ‘at mukaddem Varna muhâsarasını haber alup, Bazarcık'dan firâr eden küffâr şâyed ‘avdet eyledi deyü giriftâr-ı envâ‘-ı efkâr olup, tek ü tenhâ sâkin olduğu hânenin binek taşında taleb-i esb ile feryâd ve etbâ‘ nâmında olan nemek-be-harâmlar kendü derdlerine düşüp, terk-i imdâd eylediler. Fakır ve ma‘iyyetimde olan iki nefer Mektûbî hulefâsından efendilerin atlarını yapdurup: “Şurada sâbit olunuz<a name="footnote2059"></a><sup><a href="#bookmark5180">2059</a></sup><sup></sup> bakalım Re‘îs Efendi ne hâlde” deyü, ittisâl-i beyt sebebi ile cest ü çâpın gelüp: </span><span class="font14" style="font-weight:bold;">“</span><span class="font14">Ne gördüm! Efendinin irtifâ‘-ı savtından nefesi inkıtâ‘ bulmuş, </span><span class="font14" style="font-weight:bold;">[M2 275] <a name="bookmark5181"></a></span><span class="font14">hemân kâfir şeb-hûn etdiyse bir Balyemez atmağla iktifâ etmez ve murâd şaşkınlık vermek ise tevakkuf etmeyüp, tüfeng ve top atmakdan fâriğ olmaz, bunda bir hikmet var, görelim ne zuhûr eder” deyerek istînâs ü tesliyet üzere iken, Rumeli Eyâleti'nden bir şahs ‘acâleten gelüp: “Küffâr geldiğinin aslı yok, Bazarcık'da vâki‘ câmi‘i düşmen hedm kasdıyla lağım alup, tedrîcî işleyerek, gice ile câmi‘in kubbesi atulup, tarrâkası cihânı tutdu” dedikde, haber-i vâhid olduğundan i‘timâd olunur olunmaz ‘Ali Paşa dahi vürûd ve merkumun haberini te’yîd etdiyse dahi asker perîşân bulunmağla, ne hâl ise münâdîler ve çâpük-süvâr-ı Tatarlar ile askerin bir mikdarı ictimâ‘ ve bir mikdarı sür‘at-i seyr ile seherî orduya gelüp, a‘dâ şeb-hûn ve cümle asker firâr etdi havâdîsini neşr ile tevlîd-i evhâm ü zunûn etmişler idi. Re‘îs Efendi bu kazıyyeyi vuku‘u üzere Serdâr-ı ekrem hazretlerine ifâde ile firarileri te’dîb maslahatını tergıb ve etrafdan tashîh-i mâd-de ile Bazarcığ'a ‘avdet edenleri dahi mûmâ ileyh bi'n-nefs ta‘zîr ile tahvîf ü terhîb eyledi.</span></p>
<h2><a name="bookmark1007"></a><span class="font14" style="font-weight:bold;"><a name="bookmark5182"></a>Garîbe</span></h2>
<p><a name="bookmark5183"></a><span class="font14">Düşmen Bazarcığ'ı istîlâda nisvân tâyifesinden biri imkân-ı firâr bulamadığından, sakf-ı beytinde ihtıfâ ve düşmen beş on gün derûn-i kasabada kâr-ı bend-i yağma olarak tâkât ve zevâyây-ı büyûtu teftîş etmişiken, cenâb-ı Hak o muhaddere-i tâhiretü'z-zeyli keyd-i düşmenden masûn edüp, Re‘îs Efendi Bazarcığ'a duhûl etdikde, mezbûre gelüp, ifâde-i hâl ve bir mikdar ‘atıyye ile mu‘temed bir kimseye koşulup, Varna'ya irsâl olundu. O taraflara gereği gibi<a name="footnote2060"></a><sup><a href="#bookmark5184">2060</a></sup><sup></sup> nizâm ve asker ve sâ’ir<a name="footnote2061"></a><sup><a href="#bookmark5185">2061</a></sup><sup></sup> cihetler ile muktezây-ı maslahatı itmâmdan sonra meşkûru'l-mesâ‘î Ordu-yi hümâyûn'a ‘avd ü insırâf ve Dağıstânî ‘Ali Paşa'nın Bazarcık'da ikâmeti husûsunu Sadr-ı mekârim-ittısâf ile bi'l-muhâbere tecdîd ü istînâf eyledi. Efendi-yi mûmâ ileyhin hüsn-i tedbîr ve heybet-i ‘âlem-gîrleriyle düşmen Karasu köprüsünü geçüp, verâdan vâfir dil ü kelle ahzıyla kâmrân ve Ser‘askerler tem-şiyetinden ‘âciz böyle bir hidmete muvaffak olması nezd-i Serdâr-ı ekremî'de sebeb-i mezîd-i istihsân olup, bir sevb-a‘lâ semmûr ile mükerrem ve envâ‘-ı nevâziş ü iltifât ile câme-i zer-târ kadr u rif‘ati mutarraz<a name="footnote2062"></a><sup><a href="#bookmark5186">2062</a></sup><sup></sup> ve mu‘allem kılındı.</span></p>
<h2><a name="bookmark1008"></a><span class="font14" style="font-weight:bold;"><a name="bookmark5187"></a>İnhizâm-ı küffâr der-Varna</span></h2>
<p><span class="font14">Bâlâda zikr olunduğu vech üzere, düşmenin </span><span class="font14" style="font-weight:bold;">[M2 276] </span><span class="font14">bir sınıfı Varna muhâsara-sına gidüp, imdâd tarîkleri mesdûd olduğundan, Sadrıa‘zam ve sâyir erkân-ı devlet mehmûm olmuşiken, her tarafa bu keyfiyyet ihbâr ve Varna imdâdına vusûlleri zımnında evâmir-i ‘aliyye ısdâr olunmuşidi. Nâ-gâh Edirne Bostancı-başısı Mehmed Ağa'nın Pravadi'ye geldiği haberi istihsâl ve Varna imdâdına ‘azîmeti isti‘câl olundu. Bahr-i siyâh Ser‘askeri olan Vezîr Kelleci ‘Osmân Paşa ma‘iyyetine verilen sefâyin ile Varna'da bulunup, kethudâsını beş altı yüz Kalyoncu ile şerânpolara ihrâc ve muhâfazaya</span></p>
<p><span class="font14">me’mûr Yeniçeri ve sâyir askeri dahi lüzûmu olan mahallere idrâc eylediğinden başka, memerr-i a‘dâ olan kâfir mahallesi dahi çend kıt‘a Çekdiri ile sedd ü bend olunmuşidi. Her taraf müstahkem ü metîn ve her cânib marsûn u hasîn kılındığına müte‘âkıb, Ket-hudây-ı mûmâ ileyh çerha şeklinde şeranpolardan taşra çıkup, düşmenin tahmînen altı bin piyâde ve üç bin süvârîsi olduğunu tahkik ve üç sâ‘at mahalde bağteten hücûm içün ihzâr-ı esbâb hasr u tazyîk eylediğini gelüp ifâde ve müşârun ileyh dahi mukabeleye âmâde olarak, bin beş yüz levend sefînelerden çıkarup, rasad-gâh-ı ceng ü perhâşde istâde oldu. Müşârun ileyh bîmâr ve meşy ü harekete ‘adîmü'l-iktıdâr iken, gerdûne-süvâr-gayret ve tabyanın birine şemsiyye nasbı ile tahrîz-i guzâta berzede-dâmân-ı himmet olup, düşmen dahi şa‘banın dördüncü çârşen-bih günü<a name="footnote2063"></a><sup><a href="#bookmark5188">2063</a></sup><sup></sup> Varna'ya nısf sâ‘at mesâfe olan Kadıköyü semtinden tahrîk-i pây şûm ve çerhacılar ile muhârebe ederek üç koldan şeranpolara hücûm etmişler idi. Mübârizân-ı dîn top ve tüfeng ile meydân-ı cengi a‘dâya halka-i mîmden teng ve kazây-ı vegayı dimâ-i fâsideleriyle sürh-reng eyledikleri hâlde, süvârileri cesâret ile kâfir mahallesinden şehre duhûl ve piyâdesinden dahi vâfir küştenî altı kıt‘a top ile şehre vugül edüp, bekayây-ı kefere Voyvoda tabyasından varoşa cân atup, indihâş-ı sekret ile bî-şu‘ûr ve ibrâm-ı zâbitân ile ikdâma mecbûr olan küffâr sadâmât-ı pey-der-pey top ve tüfenge bakmayarak, mühâcemede şiddet irâ‘et eyledikleri ser-bâzân-ı meydân-ı celâdet olan guzât-ı muvahhidîne rû-nümâ ve mühre-bâzlık san‘atını gereği gibi icrâ ve ne tarafdan a‘dâ zuhûr etdiyse, sufûf-i mersûsaların hark u ifnâ eylediler. </span><span class="font14" style="font-weight:bold;">[M2 277] </span><span class="font14">Bu hâl birkaç sâ‘at müstemir ve düşmen me‘mûl etmediği sebât ü metâneti mu‘âyene ile haylî müte‘essir olup, havf-i cân ile gerüye gürîzân oldular. Ma‘reke-i mezbûrede<a name="footnote2064"></a><sup><a href="#bookmark5189">2064</a></sup><sup></sup> bin beş yüz kadar müşrik-i bî-dîn vâsıl-ı dereke-i siccîn ve bakıyyesi zahm-dâr-ı gam-gîn yollarda mecrûhlarından mürde olanlarını matrûh-i zîr-i zemîn eyleyerek, Karasu ve Babadağı semtlerine doğru firâr ve savlet-i İslâmiyân'dan emîn oldular.</span></p>
<p><span class="font14">Kable'l-vak‘a Kara-deniz Ser‘askeri müşârun ileyh, mevsim-i deryâ kuvvetiyle Âsitâne'ye ‘azîmetini istîzân ve tahsîl-i ruhsat ve peyâm-ı izni ma‘iyyetinde olan ka-pudânlara işâ‘at edüp, müsâ‘ade-i rûzgâra intizâr üzere iken, düşmenin Varna'ya hücûmunu his ile ber-muktezây-ı diyânet, ‘adem-i hareket ve müdâfa‘ada bezl-i cell-i himmet ile kal‘a-i Pâdişâhî'yi tahlîsa mübâşereti ser-nâme-i hüsn-i a‘mâli olacağında iştibâh yokdur. Bu nasr-ı ‘azîz birkaç mâhdan berü zuhûr eden hâvâdisât-ı mülimme sebebi ile mükedder olan zümre-i muvahhidîni hak budur ki, şevk-engîz edüp, merâyây-ı havâtırda olan gubâr-ı küdûreti züdûde ve suver-i sürûr u şâdumânîyi nümûde eyledi. Müşârun ileyh ma‘âzallah Varna'da bulunup, def‘-i müzâhame-i düşmen ile tekayyüd etmese idi, Ordu-yi nusrat merhûn iskelesi olan Varna‘yı düşmen zabt ve Mevkib-i hümâyûn'u berhem-zede-i teşvîş ü habt eylemesi mukarrer idi. Kâfirin kuvve-i istid-<a name="bookmark5190"></a>râciyyesi kemâlde olup şöyle ki, Edirne Bostancı-başısı'ndan bir gün sonra firâra âgaz edüp, vaktiyle mûmâ ileyh vusûl bulmak lâzım gelse idi Varna üzerine gelen düşmenden biri halâs ve tedârük-i cây-ı melce‘ ü menâs edemez idi.</span></p>
<h2><a name="bookmark1009"></a><span class="font14" style="font-weight:bold;"><a name="bookmark5191"></a>Ba„zı tedârükât</span></h2>
<p><a name="bookmark5192"></a><span class="font14">Düşmenin her tarafdan hücûmu sebebi ile gayret-keşân-ı dîn ü devlet şinâver-i bahr-i ‘amîk-ı fikret olup, her bâr mukabele tedârükünü mülâhaza ile şân ü übbehet-i devleti dâyimâ muhâfaza kaydına düşerek, sâl-i âtiyenin şimdiden tedârüküne mübâşe-ret ve Rumeli ve Anadolu eyâletleri kaviyyü'l-iktidâr bir Vezîr-i nâmdâra verilüp, mükemmel dâyireleri halkından başka, ma‘iyyetlerine top ve yeniçeri ve sâyir ocağlardan mikdâr-ı vâfî asker ilhâk ve birine Sağ ve birine Sol Kol Ser‘askeri ıtlâk olunmak kezâlik talî‘a ve dümdârlık hidmetleri dahi birer vezîre tahsîs ve süvârî ocağları ile dâyi-releri tahkîm ü tarsîs olunup, evvel-behârda Ser‘askerler birer cânibden </span><span class="font14" style="font-weight:bold;">[M2 278] </span><span class="font14">Nehri Tuna'yı geçüp, ‘avn-i Kadir-i müna‘‘âm ile ahz-ı sâr u intikam etmek tertîbâtına şurû‘ u ihtimâm ve ihrâc-ı asker ve cem‘-i zehâyir umûruna berçîde-i dâmen-i ıkdâm oldular.</span></p>
<h2><a name="bookmark1010"></a><span class="font14" style="font-weight:bold;"><a name="bookmark5193"></a>Nasb-ı Ser-çavûşân</span></h2>
<p><a name="bookmark5194"></a><span class="font14">İspir Ağa dest-i a‘dâya giriftâr olduğuna binâ’en, mansıbı münhal ve bi'l-vekâle hidmetini idâre eden Bekir Bey'e mansıb-ı mezkûr lâyık u mahal görülüp, huzûr-i Serdâr-ı ekremî'ye da‘vet ve bi'l-fi‘l Çavuş-başı olmak üzere iktisây-ı hıl‘at eyledi.</span></p>
<h2><a name="bookmark1011"></a><span class="font14" style="font-weight:bold;"><a name="bookmark5195"></a>Zikr-i intikâl-i Hâkân-ı cihân es-Sûltân Mustafa Hân bin es-Sultân Ahmed Hân bin es-Sultân Mehmed Hân</span></h2>
<p><span class="font14">Şehriyâr-ı gerdûn-bestat ve Tâcdâr-ı İskender-himmet hazretlerinin bâ‘is-i âsâyiş kâffe-i ‘ibâd ve sebeb-i emniyyet-i sâkinân-ı bilâd olan vücûd-i ‘âlem-sûd-i şâhâneleri-ne birkaç mâh mukaddem ta‘tîl-i cevârih edecek derecelerde insıbâb ‘ârız olup, der-‘akab etıbbâ vü hükemâ fasd u tedbîr ile o ‘illet-i ‘asîru'd-devâyı pezîrefte-i hayyiz-i şifâ edüp, şükran li-hazihi'n-ni‘am zebh-i karâbîn ve tevzî‘-i nüzûr u sadakat ile it‘âm ve ignây-ı fukarâ vü mesâkîn kılındığından başka, vech-i zemâna beşûş u mübtehic ve şevk u sürûr-i ‘âlem müteheyyic<a name="footnote2065"></a><sup><a href="#bookmark5196">2065</a></sup><sup></sup> olmuşidi. Nezle-i hâddenin ‘an-asl insıbâbı, galebe-i hücûm ile vücûd bulduğuna binâ‘en, Ordu-yi hümâyûn tarafından müte‘akibu'l-vürûd olan mü-keddirât-ı ahbâr o Şehinşâh-ı dindârı ‘illet-i mezkûre ile bî-mâr edüp, zilka‘denin sekizinci cum‘a günü<a name="footnote2066"></a><sup><a href="#bookmark5197">2066</a></sup><sup></sup> nazm</span><span class="font14" style="font-weight:bold;">:</span></p>
<p><span class="font14">Erâ'l-mevte yahtâru'l-kirâme ke-‘ennehü</span></p>
<p><span class="font14">Li-ehli'l-me‘âlî ve'l-mekârimi ‘âşıkun<a name="footnote2067"></a><sup><a href="#bookmark5198">2067</a></sup><sup> </sup>mefhûmunca o şem‘-i bezm-efrûz-i dîn ve râz-ı âşinâ-yı ‘ilme'l-yakın hurşîd-i felek ‘izz u temkîn bârân-ı rahmet-zemîn hakân-ı cihân ve İsfendiyâr-ı tüvân hazretlerinin nefs-i mutma’innesi, </span><span class="font14" style="font-style:italic;">“İrci'î ilâ Rabbiki”<a name="footnote2068"></a><sup><a href="#bookmark5199">2068</a></sup></span><span class="font14"><sup></sup> emr-i Şerîfi'ne imtisâl ve ‘âlem-i vahdete tahrîk-i ecniha-i bâl eyledi. Nazm</span><span class="font14" style="font-weight:bold;">:</span></p>
<p><span class="font14">Dâru's-selâm cilve-gehin ihtiyâr edüp,</span></p>
<p><span class="font14">Peyvendi kesdi rişte-i kayd-ı zemâneden Meyl-i fezây-ı ravza-i mülk-i bekâ edüp, Şeh-bâz rûhu uçdu bu teng-i âşiyâneden.</span></p>
<p><span class="font14">Yarlıg-i belîg, </span><span class="font14" style="font-style:italic;">“Tü’ti'l-mülke men teşâ’ü”<a name="footnote2069"></a><sup><a href="#bookmark5200">2069</a></sup></span><span class="font14"><sup></sup> iktızâsı üzere nevbet-i hılâfet zât-ı hümâyûnlarına muhasses olan ah-i vâlâ güherleri Şehzâde-i civân-baht lâyık-ı serîr u taht gül-i nevreste-i hadîka-i kâm-kârî ve dürr-i şehdâne-i sadef-i bahtiyârî es-Sultân ‘Abdulhamîd Hân bin es-Sultân Ahmed Hân hazretleri etbâk-ı ümmet ve icmâ‘-ı erkân-ı saltanat ile câlis-i evreng-i </span><span class="font14" style="font-weight:bold;">[M2 279] </span><span class="font14">‘Osmânî ve zîb-ârây-ı mesned-i Cihânbânî olup, bi'lcümle vüzerâ vü ‘ulemâ vü erkân-ı saltanat icrây-ı şart-ı bey‘at ve îfây-ı lâzime-i tehniyyet eyleyüp, [mısrâ]</span><span class="font14" style="font-weight:bold;">„</span></p>
<p><span class="font14">‘Aynün tesürru ve ‘aynün minke tebkînî<a name="footnote2070"></a><sup><a href="#bookmark5201">2070</a></sup><sup> </sup>mâ-sadakı üzere tabl u sûrnâ vü top ve sâyir esbâb-ı şâdümânî ile i‘lân-ı cülûs-i Hâkânî'ye mübâşeret eylediler. Nesîb Efendi bir ta‘miyye ile,</span></p>
<p><span class="font14">“Halîfetullah”</span></p>
<p><span class="font14">(İl u&gt;) terkîbini cülûs-i hümâyûn târîhi olarak inşâd ve cayize-i vefîre ahzıyla harâbe-zâr hâtı-rını âbâd eyledi. Dürrâc-ı rahmet-i Rabb-i gafûr olan Hudâvendigâr-ı sâbık hazretlerinin emr-i techîz ü tekfîni mülûk-i sütûde-sülûk âyîni üzere tetmîm ü ikmâl ve müretteb alay ile bundan akdem binâ vü ihyâ buyurdukları Lâleli Câmi‘-i şerîfinde i‘dâd etdikleri mezâr-ı pür-envârlarına ta‘zîm ü ibcâl ile idhâl olundu. Sekene-i İstanbul bu Padişâh-ı mağfûrun gözden nihân ve ‘âlem-i vücûddan pinhân olduğuna nâlân ü giryân ve ol vâris-i erîke-i Saltanat'ın kudûmüyle şâd u handân olup, nazm</span><span class="font14" style="font-weight:bold;">:</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
</div><br clear="all">
<p><span class="font14">E-mâ terâ'l-gayme ke'l-bâkî bi-edma‘ihi</span></p>
<p><span class="font14">Ve'l-ardu tedhaku ke'l-cezlâni min ferahi<a name="footnote2071"></a><sup><a href="#bookmark5202">2071</a></sup><sup></sup></span></p>
<p><span class="font14">mefhûmu ‘ibret-güzînân-ı zemâneye nümâyân oldu. ‘Abd-i muhkar o Pâdişâh-ı devrânın zemân-ı sa‘d-iktırânlarında Hâcelik ile çerâğ ve Peterburg'dan ‘avdetimde bi'l-vâsıta<a name="footnote2072"></a><sup><a href="#bookmark5203">2072</a></sup><sup></sup> istintâk ve birkaç def‘a ‘atâyây-ı cezîle-i mülûkâneleriyle tahsil-i vüs‘at-i ‘îş ü refâğ eylediğimden, “Hakk ‘alîm ü dânâdır ki, bu vak‘a-yı cân-sûzu yazar iken, nâvdân-ı sath-ı vücûd olan dü-çeşm-i hûn-âlûdüm mânend-i fevvâre feyezân ve sirişk-i dîde-i hasret-dîdem mânend-i nehr-i serî‘u's-seyelân cereyân eyledi”. </span><span class="font14" style="font-weight:bold;">Nazm:</span></p>
<p><span class="font14">Ukallibu't-tarfe lâ-arzâ<a name="footnote2073"></a><sup><a href="#bookmark5204">2073</a></sup><sup></sup> bi-medma‘ihi</span></p>
<p><span class="font14">Hattâ ta‘asfara erdânî ‘alâmetühü</span></p>
<p><span class="font14">Lâ-zâle yehmî ‘aleyhi külle zî cezülin Yüksi'r-riyâza deyâbîcâ kerâmetehü<a name="footnote2074"></a><sup><a href="#bookmark5205">2074</a></sup><sup></sup></span></p>
<p><a name="bookmark5206"></a><span class="font14">keder u sürûrdan mürekkeb işbu haber, Kâyim-makâm Paşa tarafından Ordu-yi hümâyûn'a üç günde vürûd edüp, fi'l-hâl işâ‘ası lâzım gelenlere keyfiyyet, i‘lân ü iş‘âr-ı cülûs-i hümâyûn zımnında serhadlere neşr-i ahbâr kılındı.</span></p>
<h2><a name="bookmark1012"></a><span class="font14" style="font-weight:bold;"><a name="bookmark5207"></a>Terceme-i ân-Pâdişâh-ı mağfûr</span></h2>
<p><span class="font14">Ebrâr-ı güzeşte-gâna lâhık olan Hudâvendigâr-ı sâbık hazretleri bin yüz yirmi dokuz senesi saferul-hayrında<a name="footnote2075"></a><sup><a href="#bookmark5208">2075</a></sup><sup></sup> Sultân Ahmed Hân ‘aleyhi'r-rahmetü ve'l-gufrân hazretlerinin sulb-i pâklerinden mahmiyye-i Edirne'de müşrif-sâz-ı ‘âlem-i vücûd ve zî-bende-i serây-ı huzûr u şuhûd olup, </span><span class="font14" style="font-weight:bold;">[M2 280] „</span><span class="font14">ömr-i nâzenînleri kırk üç senesi râddesine mü-tenâhiz oldukda, ‘ammî-zâdeleri Sultân ‘Osmân Hân hazretlerine halef ve tâc ü taht-ı Mülûkâne'ye bâ‘is-i efzâyiş-i ‘izz ü şeref olmuşlar idi. Evâyil-i saltanatları eyyâm-ı sûr gibi mürûr ve sâye-i saltanatlarında herkes ihrâz-ı hisse-i sürûr etmişiken, Moskov seferi bi-takdîrillâhi Te‘âlâ zuhûr edüp, leyl ü nehâr i‘lâ‘-i kelimetullâha meşgul ve niçe hazâyin ü defâyin sarfıyla, zümre-i müşrikîni tâb-ı tîg-i maskul ile mahzûl etmek irâdesinde iken, nazm:</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
</div><br clear="all">
<p><span class="font14">İzi[a]'l-mekâdîru lem tusbih müsâ‘adeten ‘Alâ bulûgi'l-münâ lem tenfe‘u'l-himem</span><span class="font10">1</span></p>
<p><span class="font14">mefhûmu üzere sa‘y ü himmetleri hebâ ve ihtilâf-ı kelime-i ru’esâ ve ‘adem-i vefâdârî-yi erbâb-ı vegâ ile gûn-be-gûn dil-şiken-i fikr ü ezâ ve giderek bu hâlet vücûd-i ‘âlem-sûdlarına te‘sîr ve târîh-i mezkûrda terk-i tâc ü serîr ve mücâvir-i rahmet-i Hayy ü Kadîr oldular. On altı sene dokuz mâh hükümrân-ı mülk-i ‘Osmânî ve dilsîr-i ni‘met-i zin-degânî oldu. Şehriyâr-ı mağfûr bir Padişâh-ı Felâtûn-dirâyet İskender-himmet, Edhemî-sîret mâyil-i hayrât ve rağib-i müberrât yemm-i kerem ve mekâdir-şinâs ve mürebbî-yi efâzıl-ı nâs muhtebir-i ahvâl-i ‘âlem ve mücerrib-i etvâr-ı ümem vücûd-i iktidâr ile hamûl u sâbir ve ‘afv-i müsî’ ile celb-i havâtır eder bir Şehriyâr-ı cemîlu'l-me’âsir idi.</span></p>
<p><a name="bookmark5209"></a><span class="font14">Cüz‘iyyât-ı ‘ulûma meyl-i Şahâne'leri derkâr ve bu vesîle ile nîçe gümeşdegân, rûzgâr-ı zemân-ı bâ-emânlarında resîde-i hayyiz-i i‘tibâr olup, hattâ Mağrib halkı bu fende mâhir olmak cihetiyle, Fas Hâkimi'ne mahsûs nâme tahrîr ve mazmûnunda cemî‘-i mugayyebâtın ‘ilmi, zât-ı ecell ü a‘lâya mahsûs olup, ancak evkât-ı sâ‘ât leyl ü nehârı tesvîğ-i şer‘ derecesinde ehâlî-yi İstanbul'a neşr içün bir şahıs irsâlini tezkîr buyurdukları, fenn-i mezkûre kemâl-i rağbetlerini mü‘eyyeddir. Erkân-ı saltanat ‘ale'l-‘umûm sulha rağbet ve murahhaslar ta‘yîni ile kat‘-ı sulh mâddesinde bî-şekk ü raybet iken, Hudâvendigâr mebrûr tebessüm ile ‘adem-i in‘ikâdını işrâb ve: “Zemânımızda sulh bu kadar” deyü hıtâb buyurduklarında, nevâdîy-i hâssu'l-hâslarına mahrem olanlardan biri: —Çünkü çehre-i kifâh mir‘ât-ı ‘âlemde sûret-bend-i salâh olmayacağı meczûm-i Şâhâne-leridir, yâ niçün murahhaslar irdâf ve levâzım ve havâyiclerine mâl bî-gâye itlâf olunur” dedikde: </span><span class="font14" style="font-weight:bold;">“</span><span class="font14" style="font-style:italic;">Ve-kâne emrullahi kadaran makdûra</span><span class="font14" style="font-weight:bold;font-style:italic;">”<a name="footnote2076"></a><sup><a href="#bookmark5210">2076</a></sup></span><span class="font14"><sup></sup> </span><span class="font14" style="font-weight:bold;">[M2 281] </span><span class="font14">buyurduklarını Yenişehirli ‘Osmân Efendi şifâhen ba‘zı havâssa ifâde eylediği meşhûrdur.</span></p>
<h2><a name="bookmark1013"></a><span class="font14" style="font-weight:bold;"><a name="bookmark5211"></a>Zikr-i âsâr ü hayrât-ı ân-Pâdişâh-ı cemîlu's-sıfât</span></h2>
<p><span class="font14">Sulb-i pâk-i Şâhâne'lerinden Sultân Selîm nâmında bir Şehzâde-i bî-müdânî el-yevm ârâyişde ser-suffa-i zindegânî olduğundan başka, üç ‘aded selâtîn-i ‘ismet-âyîn terkiyle, tahsîl-i ‘ömr-i sânî buyurmuşlardır. Ramazânlarda ‘ulemâyı fî külli yevm huzûr-i Mülûkâne'lerine getürdüp, </span><span class="font14" style="font-style:italic;">Kadı Beyzâvî Tefsîri</span><span class="font14">'nden mübâhase etdirerek, kesb-i feyz-i rûhânî ve istifâde-i nüket-i Furkânî ‘akıbinde dersde hâzır olanları nakd-i firâvân ile taltîf ve nevâziş ü iltifât ile teşrîf muhteri‘ât-ı Sultâniyye'lerindendir. Üsküdar'da vâlide-i müşfikalariyçün mükellef bir câmi‘ binâ ve evkâf-ı kesîre rabtıyla hademesini iginâ buyurduklarından fazla, Lâleli civârında iki minâreli câmi‘ ve medrese ve ‘imâret ve türbe binâsıyla, ism-i sâmîlerin ihyâ ve zelzeleden münhedim olan Ebu'l-feth Sultân</span></p>
<p><a name="bookmark5212"></a><span class="font14">Mehmed Hân Câmi‘ini müceddeden inşâ ve Yenikapu hâricinde tûlen on iki bin ve ‘ar-zan altı bin zirâ‘ mahalli imlâ ve niçe dil-güşâ büyût ve dekâkîn binâsıyla, bir mahalle-i cân-bahşâ îcâd buyurmuşlardır. Cenâb-ı Hak mezâr-ı pür-enverlerin mehbit-ı şu‘â-i rahmet ve mevrid-i vüfûd-i mağfiret eyleye! Âmîn, bi-hurmet-i Seyyidi'l-enbiyâ-i ve'l-mürselîn.</span></p>
<h2><a name="bookmark1014"></a><span class="font14" style="font-weight:bold;"><a name="bookmark5213"></a>Mesned-ârâyân Vekâlet-i kübrâ der„ahd-i ân-Şehriyâr-ı müstahsinü'l-âsâr</span></h2>
<p><a name="bookmark5214"></a><span class="font14">İbtidây-ı cülûslarında, çâr-bâliş-nişîn-i Sadâret-i ‘uzmâ olan Râgıb Mehmed Paşa makamında ibkâ ve altı sene mikdârı mühimmât-ı Sadâret'i icrâdan sonra medhûş-i sek-ret-i reybe'l-menûn ve Koska'da binâ etdiği Kitâb-hâne hazîresinde medfûn oldu. Yerine Hamza Paşa Sadrıa‘zam olup, bir sene kadar kâr-sâz-ı umûr-i enâm ve ba‘de'l-‘azl Cidde'ye gidüp, ‘Arafât'da mütenâvil-i câm-ı himâm oldu. Bundan sonra Mustafa Paşa bir buçuk sene kadar kâfil-i umûr-i Sadâret ve Midilli Cezîresi'nde mahnûkan ‘azm-i semt-i âhıret eyledi. Yetmiş sekiz senesi evâyilinde<a name="footnote2077"></a><sup><a href="#bookmark5215">2077</a></sup><sup></sup> Muhsin-zâde Mehmed Paşa, Vezîr ve üç sene kadar o makamda karar-gîr oldukdan sonra ma‘zûl ve Silahdâr Hamza Paşa yerine menkûl oldu. Müşârun ileyh<a name="footnote2078"></a><sup><a href="#bookmark5216">2078</a></sup><sup></sup> yirmi yedi gün muhtellü'ş-şu‘ûr, mutesaddî-yi umûr ol-dukdan sonra ‘azl ve Gelibolu'ya vardıkda vefât ve terk-i dağdağa-i kâyinât eyledi. Bundan sonra Nişancı el-Hâc Mehmed Emîn Paşa Sadr-ı iclâle mütesâ‘id ve Sipehsâlâr-lık şerefiyle umûrunda müstakil </span><span class="font14" style="font-weight:bold;">[M2 282] </span><span class="font14">ü münferid olup, bâlâda tafsîl olunan esbâb ile ‘azl ve Edirne'ye geldikde, seyf-i kazâ‘ vü kader ile terk-i ser ve Tevfikı ‘Ali Paşa bu mesnede zîb ü fer ve andan sonra Halîl Paşa ve bir sene murûrunda Silahdâr Mehmed Paşa mühr-i hümâyûn ile kâm-revâ olup, Bazarcık'da o dahi ma‘zûl ve'l-yevm Sad-rıa‘zam ve Serdâr-ı ekrem olan Muhsin-zâde Mehmed Paşa, sâniyen neyl-i Sadâret'le vâsıl-ı ser-menzil-i me‘mûl oldu.</span></p>
<p><span class="font14" style="font-weight:bold;">Zikr-i Meşâyih-i İslâm der„ahd-i ân-Pâdişâh-vâlâ-makam</span></p>
<p><span class="font14">İbtidâ cülûs-i mülûkânelerinde, Dâmâd-zâde Feyzullah Efendi makam-ı İftâ'da bulunup, çok geçmeden Mehmed Sâlih Efendi câh-ı refî‘-i İftâ ile şeref-mend ve bir müddetden sonra Çelebî-zâde ‘Âsım Efendi mesned-i Meşîhat'le ser-bülend olup, bir sene murûr etmezden mukaddem vefât ve kat‘-ı mesâfât</span><span class="font14" style="font-weight:bold;">-</span><span class="font14">ı hayât edüp, Veliyyüddin Efendi'nin kamet-i liyâkati kabâ-yı Fetvâ'ya sezâ görülüp, vakt-i mukadderini ba‘de'l-istîfâ Karabekir Efendi-zâde Ahmed Efendi nesek-sâz-ı umûr-i ‘ulemâ olup, bundan sonra Dürrî-zâde Mustafa Efendi iki sene kadar hutûb-i Fetvâ ile müştağil ve surûf-i rûzgâr ile yerine Pîrî-zâde ‘Osmân Efendi müntakil ve ol dahi yedi sekiz mâh zarfında savb-ı ‘âlem-i bekaya mürtahil olup, Mîrzâ-zâde Mehmed Sa‘îd Efendi o makam-ı ‘âlî ile tebcîl ve ba‘dehû mansıb-ı refî‘-i Meşîhat-i İslâmiyye Şerîf-zâde Mehmed Monla Efendi'ye tahvîl olunduğu hengâm, Şehriyâr-ı enâm huld berîni makam eyledi.</span></p>
<h2><a name="bookmark1016"></a><span class="font14" style="font-weight:bold;"><a name="bookmark5217"></a>Vürûd-i hatt-ı hümâyûn ve ibka-yı Sadâret-i „uzmâ<a name="footnote2079"></a><sup><a href="#bookmark5218">2079</a></sup></span><span class="font14" style="font-style:italic;"><sup></sup></span></h2>
<p><a name="bookmark5219"></a><span class="font14"><a name="bookmark5220"></a>Birkaç seneden berü asâkir-i İslâm ‘asâ-i sefer ve envâ‘-ı hatar ile fedây-ı cân ü ser eyledikleri yegân yegân nümâyân olduğuna binâ’en, fî-mâ-ba‘d şart-ı ittifâk u it-tihâda ri‘âyet ile düşmenden ahz-ı sâr ve galibâne tayy-ı tûmâr-ı harb ü peygâr etmelerini mutazammın ve Sadâret-i ‘uzmâ'nın ibka ve takririni mütebeyyin bir kıt‘a hatt-ı hümâyûn şeref-sudûr olup, Ordu-yi hümâyûn'da mevcûd vüzerâ ve vükelâ cem‘ olun-dukdan sonra, cümlesinin muvâcehesinde kırâ‘et ve herkes Hudâvendigâr-ı sâbıka rahmet ve Şehriyâr-ı cedide istid‘ây-ı tevfik-i ehadiyyet eylediler.</span></p>
<p><span class="font14" style="font-weight:bold;">İhsân-ı Vezâret be-Hasan Paşa ve vukû„ât-ı sâyire</span></p>
<p><span class="font14">Sâbıka Hanya Muhâfızı Eğribozlu Za‘im-zâde Hasan Paşa ba‘zı ta‘ahhüdât ile Vezâret'e tâlib ve câyiz görmeyenlere görenler galib gelüp, bi't-tedric matlabı tervic ve zilka‘denin on yedinci günü<a name="footnote2080"></a><sup><a href="#bookmark5221">2080</a></sup><sup></sup> Köstendil </span><span class="font14" style="font-weight:bold;">[M2 283] </span><span class="font14">Sancağı ve Rumeli Sürücülüğü ile rütbe-i vâlây-ı Vezâret tarafına tevcih olunup, bu mülâbese ile câme-i rez-i-târ-ı ikbâli tırâz-ı ‘izz ü rif‘atle tezyin ü tebric olundu.</span></p>
<p><span class="font14">Kul Kethudâsı Mehmed Ağa ‘azl-i nâgeh-zûhûra mübtelâ ve Silistire cânibinde olan Ser-zağari Mustafa Ağa mansıb-ı mezkûr ile kâm-revâ oldu.</span></p>
<p><span class="font14">Cülûs-i hümâyûn ahbârını mutazammın dost olan devletlere ber-vech-i sefâret birer âdem ta‘yini de‘b-i kadim-i devlet olduğuna binâ‘en, Anadolu Muhâsebecisi Kabakulak yeğeni Süleyman Bey Nemçe'ye ta‘yin ve Ordu-yi hümâyûn'da kâffe-i levâzımı rü‘yet olunup, bir sâ‘at mukaddem ‘azimet eylemesi tarafına ifâde vü tebyin olundu.</span></p>
<p><span class="font14">Şehriyâr-ı sütûde-âsâr cülûs-i hümâyûnlarının altıncı günü hıyre-sâz-ı çeşm-i e‘âdi ve bâ‘is-i hayret-i hâzır ve bâdi olan alay-ı müzeyyen ile hazret-i Hâlid'i ziyâret ve te-kallüd-i seyf ile kanûn-i âbâ-i kirâmlarını icrâ ve bu haber-i meserret-eseri şâmil hatt-ı hümâyûn ve teşrifât-ı seniyye ile çerâğ-ı efrûhteleri olan Kapucular Kethudâları el-Hâc Mustafa Ağa'yı isrâ ve Sadrıa‘zamların nâyil-i sürûr-i evfâ buyurdular.</span></p>
<p><span class="font14">Şeyhulislâm olan Şerif-zâde Mehmed Monla Efendi ‘azl ü iz‘âc ve Dürri-zâde Mustafa Efendi o câh-ı refi‘ ile hâyiz-i rehine-i ibtihâc oldu. Zilhicce evâsıtında<a name="footnote2081"></a><sup><a href="#bookmark5222">2081</a></sup><sup> </sup>Kayim-makam-ı Rikâb Melek Mehmed Paşa ‘azl ve Deryâ Kapudanlığı ile kâm-yâb olup, Vezir Kapucu Süleymân Paşa, Kayim-makamlık ile ‘izz ü şeref iktisâb ve el-yevm Rikâb Çavuş-başısı olan ‘Abdulkerim Bey dahi ma‘zûl ve yerine Lâleli Mustafa Efendi birâderi Mehmed Efendi bağteten menkul ve çok geçmeden Rikâb Kethudâlığı makamına mevsûl oldu.</span></p>
<p><a name="bookmark5223"></a><span class="font14">Seksen sekiz senesi muharreminden<a name="footnote2082"></a><sup><a href="#bookmark5224">2082</a></sup><sup></sup> i‘tibâr ile<a name="footnote2083"></a><sup><a href="#bookmark5225">2083</a></sup><sup></sup> Mekke-i mükerreme Kazâsı, Şâm'dan munfasıl ‘Arab-zâde Ahmed ‘Atâ’ullah Efendi'ye ve seksen yedi recebi gurre-sinden<a name="footnote2084"></a><sup><a href="#bookmark5226">2084</a></sup><sup></sup> Medîne-i münevvere Kazâsı, Edirne'den mün‘azil es-Seyyid Mehmed Nâfi‘ Efendi'ye ve seksen yedi recebinden<a name="footnote2085"></a><sup><a href="#bookmark5227">2085</a></sup><sup></sup> Mısr-ı Kahire Hükümeti, sâbıka Haleb Kadısı Paşmakcı-zâde es-Seyyid Nu‘mân Efendi'ye ve rebî‘ulâhir gurresinden<a name="footnote2086"></a><sup><a href="#bookmark5228">2086</a></sup><sup></sup> Havâss-ı Refî‘a Kazâsı, Şâmî-zâde Mustafa Efendi'ye ve Sadâret-i Anadolu, müddet-i ‘örfiyyesin tekmîl eden es-Seyyid İbrâhîm Efendi ‘azlinden sâbıka İslâmbol Kadısı Dürrî-zâde Mehmed Nurullah Efendi'ye tevcîh ü ‘inâyet ile mazhar-ı birr ü mekremet kılındı. İstanbul Kadısı </span><span class="font14" style="font-weight:bold;">[M2 284] </span><span class="font14">Bâbî-zâde bir sene kadar icrây-ı ahkâm ve Mekke'den ma‘zûl Kethudâ-zâde Mehmed Sa‘îd Efendi, şehr-i rebî‘ulâhırın ikinci günü<a name="footnote2087"></a><sup><a href="#bookmark5229">2087</a></sup><sup></sup> Kazâ-i İstanbul ile kesb-i ecell-i münye vü merâm edüp, Üsküdar Kazâsı dahi, Hıfzı-zâde Mustafa Efendi'ye ihsân ve ‘unvân-ı Mevleviyyet ile gonçe-i i‘tibârı küşâde vü handân kılındı.</span></p>
<h2><a name="bookmark1018"></a><span class="font14" style="font-weight:bold;"><a name="bookmark5230"></a>„Azl ü nasb-ı hazret-i Fetvâ-penâhî</span></h2>
<p><a name="bookmark5231"></a><span class="font14">Şeyhulislâm ve Müftiyyü'l-enâm olan Mîrzâ-zâde Mehmed Sa‘îd Efendi, maraz-ı gûnâ-gûn ile ‘alîl olup, tebdîl-i hevâ ve derdine tedârük-i devâ ma‘razında Sultândepe-si'nde vâki‘ hânesinde temekkün ü sevâ niyâzından başka, meşgale-i Fetvâ'dan isti‘fâ eylediğine binâ‘en, iltimâsı müsâ‘ade-i hazret-i Cihândârî'ye makrûn ve işbu Cumâdelâhıre gurresinde<a name="footnote2088"></a><sup><a href="#bookmark5232">2088</a></sup><sup></sup> sâbıka Sadr-ı Rum ve hâlâ Nakîbu'leşrâf olan Şerîf-zâde Mehmed Şerîf Efendi mesned-i Meşîhat ile memnûn kılınup, mansıb-ı celîl-i Nekabet-i eşrâf ile sâbıka Sadr-ı Anadolu es-Seyyid İbrâhîm Efendi mazhar-ı eltâf oldu<a name="footnote2089"></a><sup><a href="#bookmark5233">2089</a></sup><sup></sup>.</span></p>
<h2><a name="bookmark1019"></a><span class="font14" style="font-weight:bold;"><a name="bookmark5234"></a>Vefât-ı Bâbî-zâde ve tevcîh-i ba„zı menâsıb-ı „ilmiyye</span></h2>
<p><span class="font14">Bir mâh mukaddem İstanbul Kazâsı'ndan munfasıl olan Bâbî-zâde es-Seyyid ‘Abdullah Efendi bir zemândan berü emrâz-ı gûnâ-gûn ile rencûr u haste ve ‘akıbet bâb-ı hayât ü zindegânîsi dest-i ecel ile muğlak u beste olup, füshat-serây-ı şehr-i hâmûşânda mukîm ve halkazen-i bâb-ı ni‘me'l-me‘âb-ı dâru'n-na‘îm oldu.</span></p>
<p><span class="font14">Ramazân-ı şerîf gurresinden Edirne Kazâsı'yla, sâbıka Yenişehir-i fenâr Kadısı Hâfız Mehmed Efendi, karîn-i i‘zâz<a name="footnote2090"></a><sup><a href="#bookmark5235">2090</a></sup><sup></sup> ve gurre-i zilka‘deden<sup><a href="#bookmark5224">2082</a></sup><sup></sup> Burusa Kazâsı'yla, Yahyâ-<a name="bookmark5236"></a>zâde Îbrâhîm Efendi, kâmet-efrâz-ı tebahtur u ihtizâz olup, Yenişehir Kazâsı'yla, es-Seyyid ‘Ali Efendi dahi kesb-i imtiyâz eyledi. Îzmir Mevleviyyeti ile gurre-i zil-ka‘deden<a name="footnote2091"></a><sup><a href="#bookmark5237">2091</a></sup><sup></sup> Kadı‘asker ‘Osmân Efendi-zâde es-Seyyid Mehmed Emîn şâdân ve sene-i âtiye saferinden Şâm-ı cennet-meşâmm ile sâbıka Galata Kadısı es-Seyyid Mehmed Efendi, pâ-nihâde-i merkez-i ‘izz ü şân oldu.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
<p><span class="font9">6</span></p>
<p><span class="font9">7</span></p>
<p><span class="font9">8</span></p>
<p><span class="font9">9</span></p>
</div><br clear="all">
<h2><a name="bookmark1020"></a><span class="font14" style="font-weight:bold;"><a name="bookmark5238"></a>Nasb-ı Sadr-ı Rûm</span></h2>
<p><a name="bookmark5239"></a><span class="font14">Sadâret-i Rumeli ile mu‘azzez olan Vassâf-zâde Es‘ad Efendi'nin müddet-i hükûmet-i ma‘rûfesi hayyiz-resân-ı inkızâ ve Sadâret-i mezkûre ile bi-hasebi't-tarîk Dâmâd-zâde Mehmed Murâd Efendi, şevvâlin ikinci günü<a name="footnote2092"></a><sup><a href="#bookmark5240">2092</a></sup><sup></sup> mutesaddî-yi ahkâm-ı şerî‘at-i garrâ oldu. Sene-i âtiye muharreminden Selânik Kazâsı, Hâfız Feyzullah Efen-di'ye ve Galata Kazâsı, bâ-Pâye-i Kuds Haremeyn Müfettişi Ahmed Necîb Efendi'ye, </span><span class="font14" style="font-weight:bold;">[M2 285] </span><span class="font14">ve Haleb Kazâsı, Zeyrek Îmamı-zâde Feyzullah Efendi'ye ve Kudüs Kazâsı, sâbıka Filibe Kadısı Küçük Torun Mehmed Efendi'ye tevcîh olundu.</span></p>
<h2><a name="bookmark1021"></a><span class="font14" style="font-weight:bold;"><a name="bookmark5241"></a>„Azl-i Ser-etıbbâ-i hâssa</span></h2>
<p><a name="bookmark5242"></a><span class="font14">Cülûs-i hümâyûn ‘akabinde hekîm-başıların ‘azli ‘âdet olunduğuna binâ‘en, Riyâset-i etıbbâ ile ser-efrâz olan Mehmed Efendi ‘azl ve sâbıka Hekîm-başı olan Mehmed ‘Ârif Efendi yerine nakl olunduğundan gayri, Edirne Pâyesi'nde bulunan mevâlî-yi ‘izamâ vasl olundu.</span></p>
<h2><a name="bookmark1022"></a><span class="font14" style="font-weight:bold;"><a name="bookmark5243"></a>„Azl ü nasb-ı Şeyhülislâm</span></h2>
<p><span class="font14">Bir müddetden berü Müftiyyü'l-enâm ve Hallâl-i müşkilât-ı hâss u âmm olan Şerîf-zâde Mehmed Şerîf Efendi, müddet-i mukadderesin istîfâ ve zilhiccenin on beşinci günü<a name="footnote2093"></a><sup><a href="#bookmark5244">2093</a></sup><sup></sup> Dürrî-zâde Mustafa Efendi sâlisen ziynet-bahş-ı mesned-i Fetvâ oldu. Îmâm-ı Evvel-i Sultânî Hâfız Mehmed Efendi'ye, tarîk cihetiyle bir nev‘ ikrâm-ı hâtır-güzâr-ı Şehriyâr-ı enâm olduğuna binâ‘en, seksen sekiz muharreminden<sup>5</sup> Edirne Pâyesi'yle nâ‘il-i evvelîn pâye-i merâm oldu. ‘Arab ‘Ali-zâde Mehmed Sânih Efendi, Havâss-ı Refî‘a Kazâsıyla ser-bülend ve Çavuş-başı-zâde Ahmed Efendi'nin şahsâr-ı emeli Üsküdar Kazâsı'yla berû-mend olup, Muğlavî Mehmed Efendi'ye, Mekke-i mükerreme ve es-Seyyid Mustafa Efendi'ye, Medîne-i münevvere ve es-Seyyid ‘Osmân Efendi'ye, Mısr-ı Kahire tevcîh olundu.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
</div><br clear="all">
<h2><a name="bookmark1023"></a><span class="font14" style="font-weight:bold;"><a name="bookmark5245"></a>„Azl-i Sadr-ı Anadolu ve Kadî-yi İstanbul</span></h2>
<p><a name="bookmark5246"></a><span class="font14"><a name="bookmark5247"></a>Şeyhulislâm-ı vakt Dürrî-zâde Efendi'nin veled-i ekberi Nurullah Efendi, müddetini tekmîl ve Sadâret-i mezkûreyi diğer mahdûmları ‘Atâ’ullah Efendi tahsîl edüp, bir seneden berü İstanbul Kadısı olan Kethudâ-zâde es-Seyyid Mehmed Efendi dahi ma‘zûl ve Mekke-i mükerreme'den munfasıl Hayâtî-zâde Mehmed Sa‘îd Efendi, hükûmet-i mezkûreye menkul oldu. Sâbıka Yenişehir-i Fenâr Kadısı olup, asgar-ı evlâd-ı Fetvâ-penâhî olan Mehmed ‘Arîf Efendi'ye Zilka‘de gurresinden<a name="footnote2094"></a><sup><a href="#bookmark5248">2094</a></sup><sup></sup> Mekke Pâyesi ile Burusa Kazâsı ve rebî‘ulâhırın onuncu gününden<a name="footnote2095"></a><sup><a href="#bookmark5249">2095</a></sup><sup></sup> Hekîm-başı ‘Arîf Efendi'ye ve cumâdelâhıre gurresinden<a name="footnote2096"></a><sup><a href="#bookmark5250">2096</a></sup><sup></sup> İmâm-ı Evvel-i hazret-i Şehriyârî'ye Mekke-i mükerreme pâyeleri ihsân ve her biri sebk-i akrân ve îkad-ı nâyire-i gayz-ı ihvân eylediler. Zilka‘denin gurresinden<a name="footnote2097"></a><sup><a href="#bookmark5251">2097</a></sup><sup> </sup>İzmîr Kazâsı, Paşmakçı-zâde es-Seyyid Selîm Efendi'ye ve Yenişehir-i Fenâr Kazâsı, Hüseyin Ağa-zâde ‘Abdurrahmân Efendi'ye ve Galata Kazâsı, Yûsuf Efendi-zâde Mehmed Sa‘îd Efendi'ye tevcîh olundu. </span><span class="font14" style="font-weight:bold;">[M2 286]</span></p>
<h2><a name="bookmark1024"></a><span class="font14" style="font-weight:bold;"><a name="bookmark5252"></a>„Azl ü nasb-ı Şeyhülislâm</span></h2>
<p><span class="font14">Müftiyyü'l-vakt olan Dürrî-zâde Mustafa Efendi ‘illet-i pîrî ile mesned-i Fetvâ'dan mütenezzil ve sâbıka Sadr-ı Rûm olan ‘Ivaz Mehmed Paşa-zâde İbrâhîm Beyefendi o câh-ı menî‘a müntakil olup, birkaç gün murûrunda mahdûmu olan Mustafa Bey'i Burusa Pâyesi'yle idhâl-i dâyire-i Mevâlî ve Selânik Kazâsı tevcîhiyle, mazhar-ı sunûf-i mekârim ü me‘âlî eyledi. Rumeli Kadı‘askeri Mehmed Murâd Efendi tekmîl-i müddet ve Sadâret-i mezkûre ile Sâlih Efendi-zâde Mehmed Emîn Efendi, sâniyen ihrâz-ı dest-mâye-i miknet eyledi. Şevvâlin on beşinden<a name="footnote2098"></a><sup><a href="#bookmark5253">2098</a></sup><sup></sup> i‘tibâr olunmak üzere sâbıka Mısır Kadısı ‘Arab-zâde Mehmed Sâdık Efendi'ye ve Galata'dan ma‘zûl olup, Edirne Pâyesi olan Ordu Kadısı Müftî-zâde Ahmed Efendi'ye, Mekke-i mükerreme pâyeleri ihsân olunup, Edirne Pâyesi'yle sâbıka Üsküdar Kadısı olan Veliyyüddin Efendi-zâde Mehmed Emîn Efendi'ye rebî‘ulevvel gurresinden<a name="footnote2099"></a><sup><a href="#bookmark5254">2099</a></sup><sup></sup> Şâm Kazâsı ve gurre-i rebî‘ulâhırdan<a name="footnote2100"></a><sup><a href="#bookmark5255">2100</a></sup><sup></sup> Kuşadalı Mustafa Efendi'ye, Haleb ve Trabzonî Mehmed Efendi'ye Kuds-i Şerîf ve çend rûz mukaddem Edirne Pâyesini ihrâz eden mahdum-i Fetvâ-penâhî Mustafa Beyefendi'ye, Mekke-i mükerreme Pâyesi tevcîh olundu.</span></p>
<h2><a name="bookmark5256"></a><span class="font15" style="font-weight:bold;"><a name="bookmark1025"></a><a name="bookmark5257"></a>VEKÂYİ„ SENE SEMÂN VE SEMÂNÎN VE Mİ’ETE VE ELF</span></h2>
<p><a name="bookmark5258"></a><span class="font14">İşbu sâl-i miyân-fâl miftetahı olan muharremül-harâmın üçüncü günü<a name="footnote2101"></a><sup><a href="#bookmark5259">2101</a></sup><sup></sup> sunûf-i askerînin iki kıst mevâciblerini şeranpo hâricinde mansûb haymede bi'n-nefs Serdâr-ı ekrem hazretleri tevzî‘ u i‘tâ ve seferber olanları kayd-ı muzâyakadan vâreste vü rehâ edüp, itmâm-ı mevâcib, ‘arz-ı südde-i Şehriyâr-ı vâlâ-menâkıb kılındıkda, Silahdâr-ı bülend-itibar olan ‘Abdullah Ağa vesâtatıyla teşrîfât-ı ‘âlem-behâya mashûb hatt-ı hümâyûn-i şeref-makrûn mevhibet-rîz-i vürûd ve Serdâr-ı ekrem hazretleri bu nevâziş ü iltifât ile nâyil-i sürûr-i nâ-mahdûd oldu.</span></p>
<h2><a name="bookmark1026"></a><span class="font14" style="font-weight:bold;"><a name="bookmark5260"></a>İ„tâ-yı Vezâret be-Ağa-yı Silahdârân</span></h2>
<p><a name="bookmark5261"></a><span class="font14">Ordu-yi hümâyûn'da bi'l-fi‘l Silahdâr Ağası olan ‘Ali Ağa fi'l-asl tüvânger ü mü-temevvil ve mesârıf-ı seferiyyeye mütehammil olduğuna binâ‘en, bu hilâlde Kars câni-bine tabî‘at-dehr bir Ser‘asker ta‘yînini dahi îcâb etmekle, şehr-i mezkûrun on birinci günü<sup>2</sup> Erzurum Eyâleti ve Kars cânibi Ser‘askerliği tevcîhiyle dâhil-i defter-i vüzerây-ı ‘izâm olup, üç beş gün zarfında hareket ü kıyâm ve cânib-i mezkûre ‘atf-ı zimâm eyledi.</span></p>
<h2><a name="bookmark1027"></a><span class="font14" style="font-weight:bold;"><a name="bookmark5262"></a>Vukü„-i ihtilâl der-memleket-i </span><span class="font19" style="font-variant:small-caps;">rU^I</span></h2>
<p><span class="font14" style="font-weight:bold;">[M2 287] </span><span class="font14">Rusya İmperatoriçesi Katerina ‘an-asl Nemçe herseklerinden birinin kızı olup, Moskov İmperatoru'na âyînleri üzere varup, hevâ-yı zabt-ı mülk derûnunda ce-velân ve Orloflar'ı bu sırra âşinâ ederek, rabt-ı peyvend ü peymân ve mülk-i Rus tarafına teveccüh eyledikde, merkumları tasarruf u idârede enbâz ve belki her birini rüteb-i sâmiye ile mümtâz eyleyeceğini ifâde ile hem-râz etmişidi. Merkumlar birkaç birâder olup, levâhik u hevâdârları dahi mütekessir bulunduğundan, fi‘l-i mezkûru bağteten icrâ ve İmperatorun mülk-i vücûdunu ifnâ eylediler. Oğlu sabî bulunup, idâre-i umûr zımnında mâder-i bed-ahteri olan Katerina nâzır-ı mutlak ve birkaç günden sonra İmpera-torluğ'a nefsini elyak görüp, Rusya müteneffislerini rütbe vü ihsân ile memnûn ve ‘ale'l-husûs Orloflar'ın kadr u i‘tibârlarını efzûn etmişidi. Vâris-i mülk olan İmperator-i maktûlün oğlunu terbiyeye taraftarlarının ba‘zısını ta‘yîn ve hadd-i bülûga resîde ol-dukda, müsta‘iddân-ı hevâ vü hevese ‘illet-i iftinân olan duhterân-ı sîm-ber ve kenîzegân-ı sanem-peykeri üzerine teslît ile meşk u ‘aşk ve ta‘lîm-i fısk etdirerek, hevâsını o tarafa munsarif ve kendüsü kayd-ı hayât ile bi'l-istiklâl İmperatorluğa mutasarrıf olup, Nemçe ve Prusya ile birkaç def‘a mütevâliyen tarh-ı kur‘a-i kâr-zâr ve baht-ı sâz-kâr ile galebesi nümû-dâr olduğundan, Rusyalu her hâlde irâdesine inkıyâd ve hubb ü şegaf ile itâ‘tinde ittihâd gösterdiler. Kazak tâyifesinden Soganşef<sup>3</sup> nâm bir şahıs, mesfûrenin zulmünden ve sefer tekarrubu ile kesret-i tekâlîfinden re‘âyâyı himâyet ve def-i mezâlim ü mazarrat ile vâris-i mülkü makamına ikâmet etdirmek da‘vâsıyla hurûc edüp, Dörinburg nâm mahalli zabt ve kati çok esliha ve âlât-ı harbi istimlâk ve muarızlarını ihlâk edüp, zindanda olan mahbûsları ıtlâk ve etrâfa neşr-i evrâk ederek, haylî yığınak peydâ eyledi. Maktûl İmperatorun cânibdârları bu keyfiyyetden memnûn oldular ise dahi, Orloflar'ın kuvve-i şekîmeleri i‘lân-ı ‘isyâna mâni‘ olup, Rusya memâlikine ‘azîm ihtilâl ilkâsından sonra, İmperatoriçe gümâşteleri yedinde mesfûr Soganşef ve tevâbi‘inin ekseri maktûl ve mesfûrenin kuvve-i </span><span class="font14" style="font-weight:bold;">[M2 288] </span><span class="font14">istidrâciyyesiy-le, diyâr-ı Rus'da misli nâdir zorbâ dağdağası hayyiz-i zevâle mevsûl olduğu ihbârı, Ordu-yi hümâyûn'da kesb-i iştihâr eyledi. Mesfûrenin bu hâdise-i nâgeh-zuhûr takrîbi ile zevâli muntazar-ı erbâb-ı ‘ukul iken, </span><span class="font14" style="font-weight:bold;">[mısrâ]„:</span></p>
<p><span class="font14">İnne'l-kelâme<a name="footnote2102"></a><sup><a href="#bookmark5263">2102</a></sup><sup></sup> tavîletü'l-a‘mâr<a name="footnote2103"></a><sup><a href="#bookmark5264">2103</a></sup><sup></sup></span></p>
<p><a name="bookmark5265"></a><span class="font14">mefhûmunca def‘-i gâyile ve zemân-ı mutetâvile ihtilâsıyla, düvel hakkında tevlîd-i umûr-i hâyile edüp, hâlike oldukdan sonra Rusyalu'nun bahtı bergeşte ve zücâc-ı pâre-i sevretler şikeste oldu.</span></p>
<h2><a name="bookmark1028"></a><span class="font14" style="font-weight:bold;"><a name="bookmark5266"></a>Duhûl-i Serdâr-ı ekrem be-Meştây-ı Şumnu</span></h2>
<p><span class="font14">Makâk Sahrâsı'nda hayme-nişîn olanlar, nazm:</span></p>
<p><span class="font14">Ez-‘amel ‘âlem-i pür ınkılâb</span></p>
<p><span class="font14">Nukre-i hâlis şüde sîmâb-ı âb</span></p>
<p><span class="font14">Katre ki, ez-ebr çekân ber-hevâ</span></p>
<p><span class="font14">Mühre-i billûr şüde der-hevâ<a name="footnote2104"></a><sup><a href="#bookmark5267">2104</a></sup><sup></sup></span></p>
<p><span class="font14">me‘âliyle<a name="footnote2105"></a><sup><a href="#bookmark5268">2105</a></sup><sup></sup> giriftâr-ı ra‘det-i berd ve lerzîde-i bürûdet-i mevsim serd olup, te‘sîr-i kâfûr-i berf kuvvet-i nâmiyeden ıskât-ı fi‘l tevlîd ve ‘urûk u şerâyînde mânend-i âb cereyân eden rûh-i hayvânı mu‘attal berd-i şedîd olup, nev‘-i insân cins-i hayvân, nazm:</span></p>
<p><span class="font14">Ditreyüb berk-i hazân gibi serâ-ser ‘âlem</span></p>
<p><span class="font14">Teb-i hummâ sanasın ‘âleme olmuş sârî</span></p>
<p><span class="font14">vefkınce sahrâlarda karârdan ‘âciz ve kesret-i emtâr ise bir çadırdan bir çadıra varmak tarîkını mâni‘ u hâciz ve fîmâ-ba‘d bu hâl ile ikâmet itlâf-ı nüfûsa sebeb olacağı ma‘lûm-i Sadr-ı vâlâ-neseb olmağla, meştâ husûsiyçün ‘akd-ı cem‘iyyet-i meşveret kı-<a name="bookmark5269"></a>lınmışidi. Herkes bir tarafı tercîh ve ba‘zı ‘ukalâ serhadlerden dûr olmağı ‘adem-i tecvîz ile Yanbolu Kasabası'nı tasrîh eylediler. Bu tedbîr karâr-gîr ve Rikâb-ı hümâyûn'dan istîzân ü istirhâs olunup, haber gelinceye dek, Şumnu'da ikâmeti erbâb-ı fark ü temyîz bi'-ittifâk tecvîz etmeleriyle, selh-i şabân-ı şerîfde<a name="footnote2106"></a><sup><a href="#bookmark5270">2106</a></sup><sup></sup> meştâya duhûl ve herkes sâl-i güzeş-tede mu‘ayyen olan hânesine nüzûl eyledi. Şumnu Kasabası'nın etrâfında vâki‘ kurâ vü kasabât ehâlîsinin ekserî beliyye-i mâ-selef ile berü taraflara hicret edüp, zehâyir ve ‘alef ve sâyir me‘ûnet ü hûrdenî bu sebeble zâyi‘ ü telef olduğundan, her vechile zarûret çekilmek tasavvuru tahdîş-i ezhân etmişiken, fazl-ı Bârî ile Şumnu'ya duhûlden sonra bi‘l-fi‘l-cümle ehâlî yerlü yerine gelip, mevhum olan muzâyaka indifâ‘ıyla umûm-i nâs nâyil-i inbisât-ı bî-kıyâs olup, Şumnu Kasabası hısb u rehâ ve vüs‘at-i erzâk u gıdâ ile Mısr-ı sagır ıtlâkına sezâ ve bu esbâb ile mahall-i mezkûr meştâya tahsîs ve rikâb tarafına </span><span class="font14" style="font-weight:bold;">[M2 289] </span><span class="font14">‘arz u telhîs olundu. Silistire Ser‘askeri Vezîr ‘Osmân Paşa Silistire'ye iki sâ‘at bu‘du olan bir karyede ve Dağıstânî ‘Ali Paşa Kozluca'da kışlamak üzere ta‘yîn-i mekân ve Selânik Mutasarrıfı Vezîr İbrâhîm Paşa'nın hâli perîşân olmak cihetiyle, mansıbı olan Selâniğ'e ‘azîmet üzere me‘zûn olmuşiken, hilâl-i râhda Kandiye Eyâleti ile memnûn kılınup, ‘İzzet Ahmed Paşa dahi Niğbolu'da ârâm ve Yenişehirli Vezîr İsmâ‘îl Paşa İnebahtı'ya teveccüh ile tahsîl-i merâm eyledi.</span></p>
<h2><a name="bookmark1029"></a><span class="font14" style="font-weight:bold;"><a name="bookmark5271"></a>Hafr-i hendek der-Şumnu</span></h2>
<p><span class="font14">Her hâlde şart-ı hazm ü ihtiyâta ri‘âyet ile fikr u endîşe-i ‘avâkıb, </span><span class="font14" style="font-weight:bold;">[mısrâ]„:</span></p>
<p><span class="font14">Fe-in sellemte femâ fi'l-hazmi min be‘sin<a name="footnote2107"></a><sup><a href="#bookmark5272">2107</a></sup><sup></sup></span></p>
<p><a name="bookmark5273"></a><span class="font14">ictihâdında olan kâr-âzmûdegân-ı cihân ‘indinde olan re‘y-i sâyib ve bir emr-i mu‘teber ü münâsib olduğuna binâ‘en, Şumnu Kasabası'na hendek hafrı ve şeranpo binâsı mu-kaddemâ tasvîb olunup, etrâfdan ‘amele celb ve itmâma karîb olmuşidi. Meştâya duhûlden sonra bakıyye-i binâ ocağlara kıt‘a kıt‘a taksîm ve destyârî-yi erbâb-ı himmet ile bidâyet ü gâyeti yedi mâhda tetmîm olunup şöyle ki, ‘arzı altı ve ‘umku beş zirâ‘ cem‘an on bin zirâ‘dan mütecâviz bir hendek hafr olunup, etrâfı şeranpolar ile ihâta ve dâhil ü hâric ma‘lûm olmak içün cihât-ı sitte i‘tibârıyle altı ‘aded kapu ta‘lîk u inâta olunduğundan başka, mustahfızlar ta‘yîn ve birkaç tabya binâ ve toplar ta‘biyesiyle gereği gibi tahsîn ve nümûne-nümây-ı kal‘a-i gevher-nigîn kılındı.</span></p>
<h2><a name="bookmark1030"></a><span class="font14" style="font-weight:bold;"><a name="bookmark5274"></a>Ser„asker-şüden-i Vezîr Gazî Hasan Paşa be-cânib-i Ruscuk</span></h2>
<p><span class="font14">Boğazhisâr Ser‘askeri Kapudân-ı deryâ Vezîr Hasan Paşa'nın mişvârı ma‘lûm ve sa‘âdet-i tâli‘i mücerreb ü mefhûm olduğuna binâ‘en, sefer-i hümâyûnda istihdâmı havâlî- gerd-i zamîr-i Şehriyârî olduğuna binâ‘en, ‘Ömer Paşa'dan münhal olan Anadolu Eyâleti, tarafına tevcîh ü ihsân ve yetmiş beş bin guruş imdâdıyle tekmîl-i noksân eyle<a name="bookmark5275"></a>yerek, mükemmel kapu halkı ile Ordu-yi hümâyûn tarafına ‘atf-ı ‘mân etmişidi. Ramazan evâsıtında<a name="footnote2108"></a><sup><a href="#bookmark5276">2108</a></sup><sup></sup> Meştây-ı Şumnu'ya dâhil ve Serdâr-ı ekrem hazretleri'nin şeref-i mülâkatlarıyla fahr u mübâhâta nâyil olup, Ruscuk havâlîsinde vâki‘ Mertin [Marten] ma‘berinden ba‘zan a‘dâ berü taraflarda rû-nümâ olmak haysiyyeti ile Ruscuk Ser‘askeri nasb olunması iktizâ etmekle, ramazânın on altıncı günü<a name="footnote2109"></a><sup><a href="#bookmark5277">2109</a></sup><sup></sup> cânib-i mezbûr Ser‘askerliği'yle mümtâz ve taraf-ı Sadâret-penâhî'den bir re‘s esb-i müzeyyen ile ser-efrâz kılınup, bir iki gün zarfında umûrunu </span><span class="font14" style="font-weight:bold;">[M2 290] </span><span class="font14">rü‘yet ile ıtlâk-ı zimâm-ı ‘azîmet<a name="footnote2110"></a><sup><a href="#bookmark5278">2110</a></sup><sup> </sup>eyledi.</span></p>
<h2><a name="bookmark1031"></a><span class="font14" style="font-weight:bold;"><a name="bookmark5279"></a>Vuku„-i muhârebe der Ruscuk ve Silistire</span></h2>
<p><span class="font14">Rûz-i kâsım hulûlüne nazaran düşmen-i dîn serhadlerin askerden hulüvvünü zan ve Kaman ve Silistire ve Ruscuk üzerine iki tabur tertîbi ile kasd-ı ziyân etmişidi. Silis-tire tarafına geçemeyeceklerini cezm ile Tuna kenarının karşu tarafında müte‘addid tabyalar binâ ve toplar vaz‘ıyla şehir halkını ta‘cîz ve iznâ edüp, otuz iki gün bu musîbet bâkî ve: </span><span class="font14" style="font-style:italic;">“Belağati'l-ervâhu ile't-terâkı<a name="footnote2111"></a><sup><a href="#bookmark5280">2111</a></sup><sup></sup>”</span><span class="font14"> hayyizine hâl-i ehâlî râkî olmuşiken, muhâfız bulunan Vezîr es-Seyyid Hasan Paşa ‘avn-i cenâb-ı Hallâk'ı, hizbe'l-emân-ı ‘azud ve sâkî edüp, leyl ü nehâr mukabelede ‘acz-âver olmayarak, mukabele bi'l-müdâfi‘ ile düşmen-i bed-peymânı husûl-i emelinden mâni‘ ve hâyib ü hâsir Silistire karşusundan zâyil ve mürtefi‘ eyledi. Ancak Yergöğü tarafından Mertin'e [=Marten] geçen küffâr bir müddet berü tarafda mukîm ve Ser‘asker bulunan Vezîr İsmâ‘îl Paşa<a name="footnote2112"></a><sup><a href="#bookmark5281">2112</a></sup><sup></sup> o esnâda ibtilây-ı renc-i elîm ile def‘-i düşmen-i le‘îm edemeyüp, Silistire<a name="footnote2113"></a><sup><a href="#bookmark5282">2113</a></sup><sup></sup> Muhâfızı bulunan Çelebî-zâde Hasan Paşa ise, ancak muhâfazaya me‘mûr olduğunu beyân ve tecâvüz vazîfesinden hâric olduğunu ifâde ile Ser‘askerliğe nigerân olmuşidi. Düşmen dahi bu hâle nazar ve etrâf ü eknâfa üçer beşer yüz katana irsâliyle, fukarâ vü zu‘afâyı mübtelây-ı zarar edüp, Tutrakan muhâfazasına me‘mûr Anadolu Eyâleti'nin bir fırkasına düşmen tesâdüf ve hîn-i muhârebede ahz etdikleri dil ve ru‘ûsu Tutrakan Başbuğu Uzun ‘Abdullah Paşa'ya îsâl ile vâkıf-ı hâl eylediklerinde, Paşa-yı mûmâ ileyh etrâfdan cem‘ etdiği asâkirden başka, Kurd Paşa piyâdesinden beş yüz nefer alup Opar nâm karyede olan küffâr üzerine ‘azîmet ve ramazanın on sekizinci günü<a name="footnote2114"></a><sup><a href="#bookmark5283">2114</a></sup><sup></sup> muhârebeye mübâşeret eylediler. Anadolu Eyâleti düşmen-i dînin katanasını târ u mâr ve ekserini kantara-i seyfden imrâr edüp, bakıyyesi atlarını bırakup, tabura ilkay-ı nefs-i bed-kâr eyleyüp, asker-i İslâm bir yere müctemi‘ ve tabûr-i a‘dâyı dâyiren mâ-dâr istî‘âb ve dâne-i kurşûn ile binây-ı zin-degânîlerin harâb ve birkaç def‘a sûret-i istîmânda ‘aczlerin işrâb eyledikleri hâlde, hücûm-i şeb-i târın îbhâm-ı hâl dûr u nezdik edüp, o fırka-i mahsûru'l-cevânib masda-ru'el-leyl cünnetü'l-hârib olarak, Mertin'de [Marten] vâki‘ taburlarına duhûl ile reh-yâb-ı mesâ‘ib oldular.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
<p><span class="font9">6</span></p>
<p><span class="font9">7</span></p>
</div><br clear="all">
<p><a name="bookmark5284"></a><span class="font14">Bu ma‘reke-i hevl-engîz ki, numûne-nümây-ı rûz-i </span><span class="font14" style="font-weight:bold;">[M2 291] </span><span class="font14">rüstahîz idi. Fi'l-hakıka düşmene haylî ıztırâb verüp, vâfir kâfir üftâde-i hâviye-i cehennem ve ekserîsi zahm-i cânsûz ile âvâze-gîr-i nâle vü elem olup, zümre-i muvahhidînden dahi Tutrakan ordusu Ağası ve Arnabûd dilâverlerinden ve eyâletlü askerinden bir mikdâr âdem, ni‘am-i şehâdet ile mugtenim ve ba‘zılarının şiken-i cerh ile câme-i gülgûn-tırâz vü-cûdları nişânedâr ve mu‘allem oldu. Minvâl-i muharrer üzere küffârın akıncıları her tarafdan dûr-bâş-i heybet-i İslâm ile reh-peymây-ı hezîmet ve Mertin [Marten] Sâhi-li'nde mütemekkin olan taburları derûnuna duhûl ile âzâde-i şemşîr-i ashâb-ı necdet oldukları Ruscuk sükkânından olup, vukû‘bulan muhârebâtın ekserîsinde nâm-ver ve Ça-dırcı-oğlu şöhretiyle kulûb-i a‘dâda mehâbet ü satveti mukarrer olan Mehmed Ağa, Ruscuk'dan re‘yine mutâvi‘ askerden bir vâfir âdem ifrâz ve Mertin [Marten] cânibinde olan a‘dâ ile birkaç def‘a ma‘reke-perdâz olarak, hadden ziyâde eşrâr-ı küffârı hâk-i mezellete üftâde ve sûy-i sa‘îre firistâde etmeleriyle bi'l-ıztırâb düşmen-i mekkâr bir leyle-i muzlimede karşuya firâr eylediği haberi, sâmi‘a güzâr-ı Sadr-ı gayret-şi‘âr oldu.</span></p>
<h2><a name="bookmark1032"></a><span class="font14" style="font-weight:bold;"><a name="bookmark5285"></a>Havâdisât-ı müteferrika</span></h2>
<p><span class="font14">Sadr-ı esbâk el-Hâc Halîl Paşa bir müddetden berü Filibe'de mukım ve muntazır-ı bürûz-i lutf-i Hudâvend-i ‘alîm olmuşidi. Bu hilâlde ibkâ-yı Vezâreti'ne müsâ‘ade-i se-niyye erzânî ve evâyil-i şevvâlde<a name="footnote2115"></a><sup><a href="#bookmark5286">2115</a></sup><sup></sup> Eğriboz Sancağı tarafına tevcîh ile mazhar-ı ‘avârıf-ı Cihân-bânî oldu. Karasu'da esîr olan ‘Ömer Paşa ve Hacı İspir Ağa'nın birer kıt‘a ‘arîza-ları Mareşal tarafından Ordu-yi hümâyûn'a vârid olup, Serdâr-ı ekrem ve sâyir kibâr u mün‘imân-ı devlet taraflarından müşâr ve mûmâ ileyhe hedâya tertîb ve mekâtîb-i tesli-yet-âmîz ile icrây-ı lâzime-i tatyîb olundu. Âsitâne-i sa‘âdet'de mukım Prusya Elçisi, Kılburu'nun fekat hedmiyle sulha müte‘ahhid olduğunu şâmil südde-i Sa‘âdet'e ‘arz-ı takrîr edüp, Rikâb-ı müstetâbda olanların ba‘zısı bu sûreti lutf-i sarîh ve ba‘zısı zişt ü kabîh farz etdiğinden, Şehriyâr-ı dîndâr emreyn beyninde mütereddid ve bu keyfiyyeti telhîs içün Serdâr-ı ekrem tarafına hatt-ı hümâyûnları vârid olmuş idi. Müşârun ileyh kable't-telhîs Rusya Feldmerşal'iyle istimzâc semtine zehâb ve irsâl etdiğin mekâtibde her bâr da‘vây-ı ihlâs ile sulha meyl ü rükûn izhâr etdiğin muhakkak ise, Prusya </span><span class="font14" style="font-weight:bold;">[M2 292] </span><span class="font14">Elçisi'nin bu defa müte‘ahhid olduğu sûretle: ‘“Akd-i sulha şurû‘” edelim deyü bir kıt‘a mektûb yazup, bu cevâbları işrâb eyledikde, Rusya Merşali bu kazıyyeden kat‘â haberi olmadığını ifâde ve giden âdemi i‘âde eyledikde, mektûb tahrîrinden nâdim ve taraf-ı hümâyûna teveccühle takrîr yazacağında mütehayyir u hâyim olup, o hilâlde <a name="bookmark5287"></a>tab‘-ı hümâyûnda küllî inhırâf haberleri münteşir-i etrâf olduğundan, tarassud-i encâm ile mâddeyi nihâde-i ceyb-i iktitâm<a name="footnote2116"></a><sup><a href="#bookmark5288">2116</a></sup><sup></sup> eyledi.</span></p>
<h2><a name="bookmark1033"></a><span class="font14" style="font-weight:bold;"><a name="bookmark5289"></a>Fevt-i Ser„asker-i Kara-deniz</span></h2>
<p><a name="bookmark5290"></a><span class="font14">Fart-ı şecâ‘atle nâmdâr ve bu sâl-i ‘ibret-iştimâlde Varna'yı eyâdî-yi düşmenden istihlâs ile kesb-i iftihâr ve nâmını mukayyed-i cerîde-i ebrâr eden Vezîr Kelleci ‘Osmân Paşa, Varna gayilesini ber-tarâf etdikden sonra donanmayı Tersâne-i ‘âmire'ye irsâl ve kendüsü bizzât Varna'yı muhâfaza etmek bâbında tarafına ısdâr-ı misâl olunmu-şidi. Birkaç günden sonra derd-i ser-i dünyâdan keff-i yed ve ‘azm-i dâr-ı beka ile ihrâz-ı hayât-ı sermed eyledi. Müşârun ileyh Gürciyyü'l-asl ve Rüstemiyyü'n-nesl olup, Seg-bân-başı Dalkılıç Mehmed Ağa'nın silk-i mülküne intizâm ve giderek Yazıcı-zâde İbrâhîm Paşa'ya tedrîc ile Kethudâ ve ba‘zı hıdemâtda bulunarak, Kapucu-başılık ile tahsîl-i sît ü nâm eyledi. Ba‘de-zemân Âsitâne-i sa‘âdet'e vürûd ve ba‘zı hıdemât-ı hâyi-lede istihdâm olunarak, Kellecilik ile isbât-ı vücûd etmişidi. Seksen iki târîhinde Si-lahdâr Ağalığı ile mümtâz ve o aralıkda bir hidmet ile Mısır'a ta‘yîn olunup, vâlîsi gürûh-i mevtâya hem-râz olduğundan, Tevliyyet-i Mısır ile rütbe-i Vezâret'i ihrâz etmi-şidi. Haber-i Vezâret tarafına vürûd etmezden mukaddem Mısır'dan hurûc ve İstan-köy'de vâkıf-ı hâl ve bir sene kadar ‘Ali Bey hâdisesiyle imrâr-ı eyyâm ü leyâl ve seksen dörtde Sivas'a Vâlî ve der-‘akab Tırhala Sancağı'yla kadri ‘âlî olup, ba‘dehû Mora ve Eğriboz sancaklarını tasarruf ve Varna'da vech-i meşrûh üzere berîd-i çâpük-süvâr<a name="footnote2117"></a><sup><a href="#bookmark5291">2117</a></sup><sup> </sup>hayâtı tevakkuf eyledi. Müşârun ileyh ‘âkil ü müdebbir ve hoş-mend ve mutabassır, îka‘-ı tehdîde kadir bir Vezîr-i behâdır idi.</span></p>
<h2><a name="bookmark1034"></a><span class="font14" style="font-weight:bold;"><a name="bookmark5292"></a>Vukü„-i tevcîhât</span></h2>
<p><span class="font14">Şehr-i Zilka‘denin yedinci günü<a name="footnote2118"></a><sup><a href="#bookmark5293">2118</a></sup><sup></sup> tevcîhât vuku bulup, hademe-i Bâb-ı ‘âlî ibka ve Büyük Tezkireci İbrâhîm Efendi Büyük Rûz-nâme mansıbı ile be-kâm ve kırk elli gün zarfında gidüp gelmek üzere izin alup, </span><span class="font14" style="font-weight:bold;">[M2 293] </span><span class="font14">mansıbı Küçük Tezkireci olan ‘Abdî Efendi Yeğeni el-Hâc Mustafa Efendi'ye ve Küçük Tezkirecilik, Süleyman Feyzî Efen-di'ye sezâ görülüp, Teşrîfâtî olan Enverî Efendi ‘azl ve Cebeciler Kitâbeti'ne zulmen tenzîl ve Sadrıa‘zam Dîvân Kâtibi Mehmed Efendi, hidmet-i mezkûreye tavsîl olundu. Bundan akdem Nu‘mân Bey, Mektûbçuluk'dan ma‘zûl ve yerine Bekir Paşa-zâde ‘Atâ‘ullah Beyefendi vusûl ile nâyil-i e‘azz-i me‘mûl olup, gerçi mîr-i merkumun Si-lahdâr Kitâbeti ile hâtır-ı meksûru mecbûr kılınmışidi. Ancak nazarı hıdemât-ı Bâb-ı ‘âlî'de olduğunu Serdâr-ı ekrem intikal ve fi'l-asl mahfûf-i nazar-ı Âsafâneleri olduğundan, bu def‘a Kethudâ Kitâbeti ile merkumu münşerihu'l-bâl eylediler. Menâsıb-ı sâyire dahi erbâbına tevcîh ü ibka olundu.</span></p>
<h2><a name="bookmark1035"></a><span class="font14" style="font-weight:bold;"><a name="bookmark5294"></a>İhsân-ı Vezâret be-ba„zı zevât</span></h2>
<p><a name="bookmark5295"></a><span class="font14"><a name="bookmark5296"></a>Silahdar-ı hazret-i Şehriyârî olan Boşnak ‘Abdullah Ağa'da<a name="footnote2119"></a><sup><a href="#bookmark5297">2119</a></sup><sup></sup>, emâre-i kabiliyyet ve isti‘dâd-ı Vezâret ihsâs olunup, muharremül-harâmın yirminci günü<a name="footnote2120"></a><sup><a href="#bookmark5298">2120</a></sup><sup></sup> Anadolu'nun Sağ Kol askerini Ordu-yi hümâyûn'a sevk u ihrâc me‘mûriyyeti ile mûmâ ileyhe rütbe-i Vezâret ihsân ve fetîle-i bahtı şu‘le-i eltâf-ı Şâhâne ile mütevakkıd ü firûzân kılındı. Rikâb Defterdârı olan ‘Osmân Efendi dahi zımnen istiskal ve ma‘nen Anadolu'nun Sol Kol askerini sevk ve Ordu-yi hümâyûn'a irsâl irâdesiyle câh-ı<a name="footnote2121"></a><sup><a href="#bookmark5299">2121</a></sup><sup></sup> menî‘-i Vezâret'e i‘tilâ etdiyse dahi, fi'l-asl mübtelây-ı ‘illet-i vücûd ve hücûm-i şeyb ile derece-i sittîne su‘ûd ve bu mülâbese ile a‘bâ-i Vezâret'i tehammüle yârâ vü istitâ‘ati mefküd olduğunu beyân ve müteşebbis-i dâmen-i ‘afv ü gufrân olmuşidi. Niyâzı dâhil-i sem‘-i kabûl olmayup, hâh ü nâ-hâh savb-ı me‘mûriyyete ‘azîmet ile sevk-i cünd ü sipâh eyledi. Münhal olan Rikâb Defterdârlığı, Çavuş-başı olan ‘Âtıf-zâde ‘Ömer Vahîd Efendi'ye ve Çavuş-başılık vekâleti el-Hâc Mehmed Recâyî Efendi'ye tevcîh ve nigâh-ı ‘âtıfet ile termîz ve Riyâset-i Küttâb vekâleti ba‘de'l-lüteyyâ ve'lletî altı seneden berü o şugl-i hatîr ile sadâkati felek-mesîr olan Râyif İsmâ‘îl Beyefendi'ye kemâ-kân ihâle vü tefvîz olundu.</span></p>
<h2><a name="bookmark1036"></a><span class="font14" style="font-weight:bold;"><a name="bookmark5300"></a>Ba„zı vuku„ât</span></h2>
<p><span class="font14">Eyyâm-ı behâr kudûmüyle, Ordu-yi hümâyûn'un sahrâya hareketi beyyinü'l-lüzûm olduğundan fazla, asâkir-i mürettebenin bir ân akdem vürûduna medâr olmak mülâhazasıyla, şehr-i </span><span class="font14" style="font-weight:bold;">[M2 294] </span><span class="font14">saferin yirmi ikinci günü<a name="footnote2122"></a><sup><a href="#bookmark5301">2122</a></sup><sup></sup> tûg-i Âsafî ihrâc ve pâ-pîn-i nerdübâna rekz ile kazâyây-ı isti‘câl-i asker mukaddimeleri intâc olundu.</span></p>
<p><a name="bookmark5302"></a><span class="font14">Mahzâ rûhâniyyet-i Nebiyy-i muhtârdan isti‘âne vü istınsâr niyyet-i hâlisasıyla, Mevlid-i hazret-i Nebevî kırâ‘eti tasmîm ve birkaç seneden berü Ordu-yi hümâyûn'da mukim olup, sened-i ‘âlî ile fenn-i Hadîs'e müntesib ve hıfz-ı Buhârî-yi şerîf ile sunûf-i feyz ü bereketi mükteseb olan Medenî Mehmed Efendi takdîm olunup, luhûn-i ‘Arabiy-ye ve savt-ı şeciyye ile o Sâlâr-ı gürûh-i enbiyâ ‘aleyhi mine's-salâti ezkâhâ hazretlerinin ‘âlem-i vücûda kadem-nihâde-i sa‘âdet oldukları keyfiyyâtını hâzır olan vüzerâ ve vükelây-ı devlete takrîr ü tekmîle muvaffak olduğu, Buhârî-yi şerîf hatmin dahi edüp, edmiga-i sâmi‘îni misk-i ezfer-i rûhâniyyetle ta‘tîr eyledi.</span></p>
<h2><a name="bookmark1037"></a><span class="font14" style="font-weight:bold;"><a name="bookmark5303"></a>Vuku„-i meşveret ve me’mûriyyet-i Ağa Paşa ve Re’îsülküttâb Efendi be-cânib-i Hırsova</span></h2>
<p><span class="font14">A‘dây-ı dîn Tuna'nın berü taraflarında vâki‘ ekser mahalli zabt ve fursat buldukça nehb ü ızrârdan hâlî olmayup, asker-i devlet dahi fevc fevc vürûda mübâşeret eylediklerinden, ne gûne hareket lâzım geldiği, mün‘akid olan meclis-i meşveretde zebân-güzâr-ı Sadr-ı gayret-şi‘âr oldukda, meclisde bulunanların ba‘zısı düşmen berü taraflarda müs-tekarr iken fikr-i âhar ‘abes olup, hemân üzerlerine her tarafdan hücûm ile Tuna'nın berü tarafını istisfâ ve gayile-i mezkûre ber-taraf oldukdan sonra karşu tarafa geçmek elzem olduğunu inhâ eylediler. Ba‘zısı dahi berü cânibde a‘dânın temekkün etdiği Hır-sova, sâyir mahallerin akvâsı olup, mahall-i mezkûrun teshîrine bir Başbuğ nasbını tedbîr eylediler. Bu re‘y-i fâyik, mutâla‘a-i Serdâr-ı ekremî'ye muvâfık geldiyse dahi, asker-i mevcûd o tarafa ta‘yîn olunduğu hâlde Ordu-yi hümâyûn hâlî kalacağından başka, askere Başbuğ olacak kimse dahi zâhirde nâbûd olmağla, bir zemân sükûtdan sonra: “Başbuğ kim olsun! deyü Sadrıa‘zam istifsâr eyledikde, kimse cevâba tesaddî etmediğini ihsâs ile Kethudâ Bey'e ibrâm ve medd-i rişte-i kelâm eyledikde, mûmâ ileyh cihân-dîde ve ‘âkıbet-bîn ve ahvâl-i askere vâkıf bir merd-i fatîn olduğundan, cevâba ‘adem-i tesaddî ile mühür-zen-i leb-i sükût oldukda, tekrâr su’âl ve: —Mûmâ ileyhin askere i‘timâdı olmadığından beni söyletme! Otuz bin asker ile Yergöğü'de meşhûdunuz olan hâl ma‘lûmdur” deyerek, remz ile hall-i ‘ukde-i<a name="footnote2123"></a><sup><a href="#bookmark5304">2123</a></sup><sup></sup> </span><span class="font14" style="font-weight:bold;">[M2 295] </span><span class="font14">işkâl eyledi. Her tarafdan îrâd-ı kal ü kıl ve silsile-i mübâhase tatvîl ve âhır-i kâr Ağa Paşa'nın me’mûriyyeti tasvîb ü tecmîl olundukda, Ağa Paşa cevâba âgaz ve: “Şumnu'dan a‘dânın mütemekkin oldukları mahallere varınca etrâf ‘imâr ü âbâdânîden hâlî ve ‘ale'l-husûs ilerülerde kıl-let-i mâ dahi ma‘lûm-i esâfil ü e‘âlîdir. Düşmene Hacı-oğlu-bazarı'nda iltika hâsıl olursa ne a‘lâ, cenge ifrâğ-ı cehd ü tâkat olunur, mukavemetden imtinâ sûretin irâ‘et ile askeri içerüye çekmek ve yollarda it‘âb ile bî-‘alef ü âb ıztırâb çekdirmek kasdında olursa, asker miyânına fesâd ‘ârız olup, mücerreb olan perîşanlık zuhûr edeceği mukarrerdir” dedikde, Sadrıa‘zam Defterdâr Efendi'ye hitâb ve: —Ağa Paşa ordusuna zahîre îsâlini te‘ahhüd eder misin” dedikde: —Sâye-i Pâdişâhî'de vech-i sühûleti bulunmak mümkündür, emriniz olursa Ordu-yi hümâyûn mevcûdundan Varna İskelesi'nden Kozluca ve Bazarcığ'a şimdiden mikdâr-ı vâfî zahîre tertîb ü müheyyâ kılınsun” dedikde, Ağa Paşa: —Bu kavl-i mücerred ile hareket mûcib-i vehâmet-i ‘âkıbet olup, Ordu-yi hümâyûn'dan<a name="footnote2124"></a><sup><a href="#bookmark5305">2124</a></sup><sup> </sup>ba‘îd oldukça himmete kusûr îrâsıyla, garaz bizi bir derd-i cângâha mübtelâ etmekdir. Be-her hâl ‘azîmetim lâzım gelürse mevâcib ve sâyir levâzımın vaktiyle temşiyet ü celbine kadir nâfizü'l-kelim ve ordu halkının kalbinde mehâbeti mütekarrar bir zât terfîk olunursa, mütevekkilen ‘alellâh giderim” dedikde: —Kimi istersin?” denildikde, sükût ve izmâr-ı zamîr ile mebhût oldu. Re’îsülküttâb ‘Abdurrezzâk Efendi: “Bir cânım var ugür-i dîn ü devlete fedâ olsun, işte ben beraber giderim” dedikde, “Belî murâfakat ederseniz giderim ve inşâ‘allâh yollarda asker muzâyaka çekmeyüp, kemâl-i nüfûz u i‘tibârınız sebebi ile iktizâ eden meclûbâtda meşakkat çekilmez” dedi. Sadrıa‘zam: “Re‘îs Efen-di'nin Ordu-yi hümâyûn'da vücûdu lâzım ve âharı istishâba müsâ‘ademiz derkârdır” dedikde, Ağa Paşa mu‘âmele-i sükût izhâr ve Efendi-yi mûmâ ileyhin inhisâr-ı ma‘iyyetini zımnen iş‘âr etmekle, Efendi-yi mûmâ ileyh sözünden nükûl etmeyüp,</span></p>
<p><a name="bookmark5306"></a><span class="font14">‘azîmetde ısrâr ve bu veçhile kavl ü karâr olunup, meclise hıtâm ve meşverete encâm verildi. Bir iki gün sonra Ağa Paşa, piyâde askerini ve Re’îs Efendi süvârî askerini i‘mâl ve her hâlde biribiriyle i‘tızâd ederek, düşmen-i dînden </span><span class="font14" style="font-weight:bold;">[M2 296] </span><span class="font14">ahz-ı sâr maslahatı ikisine dahi taraf-ı Sadrıa‘zamî'den tafsîl ü icmâl olundu.</span></p>
<h2><a name="bookmark1038"></a><span class="font14" style="font-weight:bold;"><a name="bookmark5307"></a>Nehzat-ı Serdâr-ı ekrem be-Sahrây-ı Şumnu ve vürûd-i Mîrâhûr-i Evvel</span></h2>
<p><span class="font14">Tûg ihrâcından otuz gün sonra Serdâr-ı ekrem hazretleri Livây-ı feyz-iltivây-ı hazret-i fahru'l-Enbiyâ'yı pîşvây-ı mevkib-i hümâyûn eyleyerek, Şumnu Sahrâsı'nda bir iki gün mukaddem nasb olunan hıyâma nüzûl ve ahvâl-i ceng ile meşgul oldu.</span></p>
<p><a name="bookmark5308"></a><span class="font14">Vakt-i muhârebe mukârebe üzere olup, ceng-cûyân-ı İslâm'ı tahrîz zımnında tarafı hümâyûndan munfasıl ve meşrûh bir kıt‘a hatt-ı hümâyûn ve bir sevb-i semmûr ve bir kabza mücevher hançer Mîrâhûr-i Evvel el-Hâc Mustafa Ağa ile vürûd edeceği istihbâr ve müretteb alay ile istikbâl olunup, teşrîfât-ı seniyye ile Sadr-ı kâm-kâr hâyiz-i rehîne-i istibşâr oldu.</span></p>
<h2><a name="bookmark1039"></a><span class="font14" style="font-weight:bold;"><a name="bookmark5309"></a>Hücûm-i küffâr ber-Bazarcık</span></h2>
<p><span class="font14">Bir müddetden berü düşmenin ahvâline ıttılâ‘ mümkün olmadığından, el-yevm ne mahallerde oldukları istihbâr olunmak siyâkında Bazarcık Ser‘askeri Dağıstânî ‘Ali Paşa'ya hükm-i şerîf ısdâr olunmuşidi. Müşârun ileyh dahi Kethudâsı'nı Karasu'ya ve Babadağı'na dek irsâl ve o taraflarda a‘dâdan bir kimse olmayup, fakat Hırsova'da bir iki yüz kadar kâfir mevcûd olduğu haberi ile Bazarcığ'a ‘avdet eyldiğini müşârun ileyh ‘arz-ı huzûr-i Sadr-ı bedî‘ul-fi‘âl etmişidi. Ancak Kethudâsı tecessüsde ‘adem-i ihtimâm ve Bazarcığ'a beş on sâ‘at mahalle dek düşmen ittihâz-ı<a name="footnote2125"></a><sup><a href="#bookmark5310">2125</a></sup><sup></sup> makâm eylediği Deli-orman halkından dil talebiyle gidip gelenlerden istifhâm olunmuşiken, bu hilâlde düşmenin sekiz sâ‘at mahalde karagolları nümâyân ve ba‘zan miyânelerinde i‘mâl-i tîğ ü sinân olduğunu müşârun ileyh Sadrıa‘zam'a tahrîr ü beyân eyledikde, inhâsında televvün ve mugâyeret fehm olunduğundan, maglatasına haml ile vaktinde icrây-ı lâzime-i tedbîr ve irsâl-i asker ile selb-i taksîr kılınup, cell-i himmet Hırsova istıhlâsına masrûf vürûd eden asker cânib-i mezkûr içün mevkuf olup, düşmen-i dîn bu meşgale hilâlinde Bazarcığ'a mühâcim ve berü tarafdan dahi mukâvemete ‘âzim olarak feth-i derîce-i hısâm ve iki tarafdan âteş-i harb karîn-i ıztırâb olup, asker-i İslâm'ın ekserîsi süvârî ve cem‘iyyetleri top ve piyâdeden ‘ârî olmak hasebiyle, düşmenin âteşine tâb-âver olmayup, perîşân ve hîn-i ma‘rekede ser-bâzân-ı </span><span class="font14" style="font-weight:bold;">[M2 297] </span><span class="font14">muvahhidînden vâfiri ihrâz-ı rütbe-i şehâdet ve Bin-başı Battal Bey ve Kapucu-başı Turhan Ağa cerîhan esîr olup, a‘dâdan dahi vâfir kefere<a name="footnote2126"></a><sup><a href="#bookmark5311">2126</a></sup><sup></sup> müste‘sıl-i seyf-i celâdet ve bu hâl ile bakıyye-i asâkir-i İslâm Kozluca'ya gel<a name="bookmark5312"></a>diklerini Ser‘asker Paşa tahrîr ü işâret edüp, der-‘akab Hırsova üzerine tertîb olunan askerin tekmîl-i lâzimelerine ikdâm ve Bazarcık üzerine ‘azîmetleri iltizâm olundu.</span></p>
<h2><a name="bookmark1040"></a><span class="font14" style="font-weight:bold;"><a name="bookmark5313"></a>Hareket-i Ağa Paşa ve Re’îs Efendi ve vukü„-i perîşânî</span></h2>
<p><span class="font14">Çünkü takdîm-i ehem kâ‘idesine ri‘âyet, kâr-ı kadîm-i erkân-ı<a name="footnote2127"></a><sup><a href="#bookmark5314">2127</a></sup><sup></sup> ‘akl ü dirâyet olup, Bazarcığ'a gulüv eden düşmen üzerine teveccüh lâzım gelmişidi. Mevcûd olan piyâdeye minvâl-i meşrûh üzere Ağa Paşa ve süvârîye Re‘îs Efendi Başbuğ nasb ve mîr-i mîrândan Uzun ‘Abdullah Paşa ve Süleymân Paşa ma‘iyyetlerine me‘mûr kılınup, kâf-fe-i lâzimeleri tanzîm ve top ve sâyir âlât-ı müdâfa‘a ile orduları teşyîd ü tahkîm kılı-nup, alay ile savb-ı mezkûre ‘azîmet eylediler. Kable'l-hareke topçular hartûclar ile meşgul iken, bi-kazâ‘illâh baruta âteş isâbet ve birkaç neferi mübtelây-ı sûziş ü hirkat edüp, nâs bu mâddeden tetayyur ve tefe‘ül ve Ağa Paşa ordusuna tefrika resîde olacağını tekavvül eder oldular. Gerüden Mu‘asker-i hümâyûn'a gelen asker pey-der-pey verâlarından ilhâk ve Ordu-yi hümâyûn'dan dahi vâfir âdem ma‘an bulunmağa hâhiş-ker olarak Kozluca'ya varıncaya dek zikr olunan orduya âdem deryâsı ıtlâk olunmaya başladı. Evvelki<a name="footnote2128"></a><sup><a href="#bookmark5315">2128</a></sup><sup></sup> gün Yeni-Bazar ve üçüncü gün Kozluca cây-gâh-ı asker-i cerrâr olup, ba‘de'l-istişâre Çerkes Hasan Paşa ile Gemalmaz nâm Bölük-başiyı tecessüs-i ahvâl-i a‘dâ içün Bazarcığ'a irsâl eylediler. Mûmâ ileyhimâ Bazarcığ'a üç sâ‘at mesâfe olan Oşenli Deresi'ne vardıklarında, küffârın karagollarına musâdefe ve âgaz-ı muhârebe ve muvâfaka etmeleriyle, zikr olunan Bölük-başı şehîd ve düşmen dahi nâ-bedîd olup, anlar dahi ‘avdet ve tafsîl-i mâ-cerâ vü keyfiyyet eylediler. Ferdâsı Oşenli'ye varup, vücûd ve ‘adem-i a‘dâyı tashîh içün Bihke Kapudânı ma‘iyyetinde olan bin nefer Bosna dilâverleriyle mahall-i mezkûre varup, a‘dâ iki tarafda mevâkı‘-i şâhsâr hilâlinde istitâr ve bunlar dahi gelüp, a‘dâdan nâm ü nişân bulmadıklarını ihbâr eylediler. Düşmenin Bazarcık semtinde ihtişâdı ba‘zı karâyin-i </span><span class="font14" style="font-weight:bold;">[M2 298] </span><span class="font14">hâliye ile ma‘lûm ve askerin verâsı alınup, Kozluca'dan hareket edinceye dek, meteris hafrı zâhiru'l-lüzûm olduğuna binâ‘en, ru‘esây-ı asker her tarafı keşf ü mu‘âyene ve iktizây-ı zemîn ile meterise şâyân mahal bulmayup, cihet-i uhrâ ile tedârük görülmesini mikyâs-i ‘akl ile muvâzene eylediler. Bilâhıre Uzun ‘Abdullah Paşa'nın ma‘iyyetine vâfir süvârî ve piyâde verilüp, Oşenli'yi zabt tedbîri karâr ve ol dahi âheste reftâr ile Oşenli'ye mütekârib oldukda, küffâr birkaç tabur irâ‘eti ile cenge ibtidâr eyleyüp, mahall-i cengin iki tarafı mîşe-zâr ve süvârî gürûhu kerr ü ferre bî-iktıdâr olduklarından, bîhûde askeri kırdırmakdan ic-tinâb ile gerüye ‘avdet ve Kul Kethudâsı piyâdegân ile düşmeni tazyîk etmişiken, sü-vârînin ‘avdeti bunların dahi sebeb-i rehâveti olup, süvârîyi hedef-i ta‘n-ı mülâyim eyleyerek, Kozluca'ya tahrîk-i pây-ı i‘tizâm eylediler. ‘Abdullah Paşa dahi düşmenin kesreti olup, ma‘iyyetinde olan asker mukavemete vâfî olmamağla, imdâd içün Kozluca ordusuna âdem irsâl ve bu keyfiyyet Ağa Paşa ve Re‘îs Efendi'yi müteşettitü'l-bâl edüp, Reis Efendi bir sâ‘at mukaddem Kozluca ordusuna vürûd eden Baht Girây Sultân'ı ve <a name="bookmark5316"></a>bir mikdâr süvârîyi alup, Kozluca bayırına doğru gider iken, yeniçerilerin bir avcı zuhûr edüp, Efendi-yi mûmâ ileyh: —Yoldaşlar, niçün gazâdan insırâf ve muvâcehe-i a‘dâdan inhırâf gösterdiniz?” dedikde: “Mecrûhlarımızı mahall-i selâmete îsâl edeceğiz” dediklerinde: —Bir mecrûhun yanında ellişer âdem ne lâzım! îkişer âdem götürsün, kusûrunuz cenge rucû‘ etsün işte ben dahi sizinle berâber giderim” dedikde, yeniçeriler: “Sen atlu ve biz piyâdeyiz, cüz‘î sıklet müşâhadesiyle firâr eder, bizi meydanda terk edersin” dediklerinde: “Hâşâ sizi terk etmem, isterseniz şimdi piyâde olur, ma‘an ‘azîmet ederim” dedikde, habîsin biri: —Bunu ne söyledürsüz” deyü tüfengin Efendi-yi mûmâ ileyhe havâle vü ifrâğ ve yanında bulunan bî-dimâğlar dahi merkuma teba‘iyyet ile haber ve surâg-ı şerri birbirine iblâğ eylediler. Efendi-yi mûmâ ileyhi cenâb-ı Hak hıfz etdiyse dahi, Sultân'ın birkaç âdemi maktûl ü mecrûh olup, ne hâl ise ilerüye şitâb ve Ağa Paşa neden sonra bâkı piyâdeleri âlup, ceng yerine </span><span class="font14" style="font-weight:bold;">[M2 299] </span><span class="font14">gelür gelmez düşmen zorlayup her birini bir tarafa târ ü mâr eyledi. Fakır Kozluca ordusunda düşmenin zuhûrunu ve el-yevm muhârebeye mübâşeret olunduğunu Re‘îs Efendi tarafından Sadrıa‘zam'a tahrîr eder iken, Kozluca Boğazı'ndan asker seyl-i münhadir gibi akup, çadırlar tarafına ‘adem-i iltifât ile Ordu-yi hümâyûn'a doğru firâr ederler idi. Çok geçmeden a‘dâ dahi çadırlara müşrif tell-i refî‘in üzerine toplar ta‘biye edüp, bilâ-inkıta‘ âteş-efşân ve orduda bulunanlar dahi bu hali görüp perîşân oldular. Silistire cenginde Moskovlu'nun yürüyüş toplarından biri ahz olunup, ma‘an istıshâb olunmuşidi. Zikr olunan top ve sâyirle-rinin ekseri tahlîs olunmuşiken, bir sâ‘at infisâlinde piyâdeler topları hâmil olan bârgîrlerin kayışların kat‘ ile topu bırakup, bârgîrlere süvâr olduklarını Fakır'den başka bin âdem re‘ye'l-‘ayn müşâhade etmişidi. Ba‘zı sâde diller küffârın bir mu‘teber topu imiş ve îsvec'den bir kal‘aya bedel alınmış, “Açıkdan veremeyüp, bu sûretle verdiler” deyü, ru‘esâyı ithâm etdikleri, umûr-i garîbeden ‘add olunmuşdur. Bir gece mukaddem karagola ta‘yîn olunanları leylen Re‘îs Efendi yoklayup, bi-hikmetillâhi o gece karagol-da Serdengeçdi Ağaları bulunup, cümlesini der-hâb bulduğundan serzeniş ü ‘itâbda ifrât etdiğinden başka, Ağa Paşa'ya dahi cân-güdâz ba‘zı kelimât îrâdıyla, kulûb-i nâsı tahvîl ve sühûletle tenbîh ü ikaz ve nush u itti‘âz mümkün iken izhâr-ı hiddet eylemesi, cümlesini ifnây-ı vücûduna teşne eylediği müstagnin ‘ani'd-delîldir. Düşmen ile mukavemet-den mukaddem ru‘esây-ı asâkir bir yere gelüp, düşmenden yüz döndürmemek üzere hilf-i billâh ile birbirine i‘timâd vermiş iken, firâr-ı ‘ani'z-zahf ma‘nâsından câhil ve huns-i yemîn mefhûmundan gafil olanlar, hetk-i nâmûs-i şerî‘at ve mâl-ı firâvân ile vü-cûd bulmuş kati çok mühimmât ve edevât-ı Pâdişâhî'yi terk ü mugaderet ile bilâ-muzâyaka gürûh-i müşrikînden hezîmetleri erbâb-ı diyânete dâg-ı derûn ve bilâ-şübhe haklarında sebeb-i zuhûr-i gazab-ı Hâlik-i bî-çûn olacağı bir emr-i gayr-i maznûndur.</span></p>
<h2><a name="bookmark1041"></a><span class="font14" style="font-weight:bold;"><a name="bookmark5317"></a>Vürûd-i küffâr be-Karye-i Yeni-bazar</span></h2>
<p><span class="font14">Cünûd-i îslâmiyye'nin bir sınıfı, muhârebede mecrûh olan ‘Abdullah Paşa ile Pra-vadi (Provadia) üzerinden Balkan'ı aşup, Karin-âbâd tarafına ‘azîmet ve kusûru bi'l-cümle ru‘esâ ile Ordu-yi hümâyûn'a ric‘at ve bu keyfiyyet-i </span><span class="font14" style="font-weight:bold;">[M2 300] </span><span class="font14">müdhişeden Sad-rıa‘zam'ın hâsse-i sâmi‘ası derece-i ta‘tîle resîde ve bundan sonra ne gûne hareket edeceği fikriyle kadd-hamîde olmuşiken, rebî‘ulâhırın on beşinci günü<a name="footnote2129"></a><sup><a href="#bookmark5318">2129</a></sup><sup></sup> düşmen-i dîn Koz-luca'dan Şumnu kasdıyla kıyâm ve atlusu Yeni-pazar'a doğru geldiğini ilerüde bulunan Dağıstânî ‘Ali Paşa i‘lâm etmişidi.</span></p>
<p><a name="bookmark5319"></a><span class="font14">Düşmenin Şumnu'ya geleceği muhakkak olup, hâric-i şehirde mütevekkilen ‘alallâh muhârebeye ihtimâm olunmak ve zafer mümkün olmadığı takdirde iki seneden berü istihkâmıyla tekayyüd olunan şeranpolar verâsında düşmen ile ez dil ü cân ceng etmek tedbîrini, erkân-ı devlet meclis-i meşveretde tebyîn ve herkes bu re‘yi tahsîn eyledikleri hâlde, Dağıstânî ‘Ali Paşa dahi Ordu-yi hümâyûn'a gelüp, a‘dânın Yeni-bazar bayırına nasb-ı hıyâm etdiklerini ifâde ve Ordu-yi hümâyûn kurbunda müceddeden me-terisler hafr edüp, cenge âmâde oldular. Ordu-yi hümâyûn'da sekiz bin kadar süvârî mevcûd ve hulûs-i kalb ile mukavemet miyânelerinde meşrût u ma‘hûd olup, Dağıstânî ‘Ali Paşa ma‘iyyeti ile çerhaya ta‘yîn ve muharebe ederek, düşmeni meterislere celb etmek tenbîhâtı müşârun ileyhe tavsiye vü telkin olundu.</span></p>
<h2><a name="bookmark1042"></a><span class="font14" style="font-weight:bold;"><a name="bookmark5320"></a>Vukü„-i şûriş u ihtilâl ve reften-i Re’îsülküttâb be-Âsitâne-i sa„âdet</span></h2>
<p><span class="font14">Şumnu ehâlîsi Ordu-yi hümâyûn askeriyle bi'l-ittihâd düşmen ile ceng edüp, nakli ‘iyâl ü evlâd etmemek üzere mu‘âhede ve bu ma‘nâyı ahadühümâ âhara ‘iyânen ifâde etmişler idi. Şumnu Kasabası bir müddetden berü meştâ ittihâz olunduğundan, ordu halkının ba‘zısı ‘uzûbet ve tecerrüde gayr-i mütehammil ve şiddet-i şebek sebebiyle pâ-bend-i te‘ehhül olmuşlar idi. Sâbıka Kethudâ Kâtibi Nüzhet Efendi'nin tevâbi‘inden biri zevcesini libâs-ı merdâne ile alup firâr etmek niyyeti ile şeranpo kapusundan çıkar iken, mukaddemce iyâb ü zehâb üzere olanların ahvâli teftîş olunup, ferd-i âferîdeye ruhsat-ı hicret verilmemek husûsları dahi mü’ekked tenbîh olunduğuna binâ’en, merkumenin hareket ü reftârından tâyife-i nisâdan olduğu istidlâl ve celiyye-i hâline vukuf içün şe-ranpo kapusunun bâlâsında olan hâneye idhâl olunup, giderek şübhe mündefi‘ ve fi'l-hâl kati çok kimse müctemi‘ olup, hılâf-ı ‘ahd iddi‘âsıyla kılıç üşürüb, ikisinin dahi hiyel-i hayâtı munkatı‘ oldu. Re‘îs Efendi'nin şân ü şöhreti ber-kemâl olduğundan, belki </span><span class="font14" style="font-weight:bold;">[M2 301] </span><span class="font14">nâs havf ü hirâs üzere olur zannıyla: “İşbu zen, Re‘îs Efendi'nin câriyesi ve ben dahi hidmetkârıyım” deyü feryâd ü şîven eylediğini katiller istimâ‘ ve cem‘iyyetleri binden ziyâde olarak Efendi-yi mûmâ ileyhin çadırına doğru hücûm ve ihra‘ eylediler. Bu hâdise henüz vuku‘ bulmuşiken Muhzır Ağa yazıcısı gelüp, mâddeyi Re‘îs Efendi'ye sırran ihbâr ve gaybetini ihtâr eyledikde, fi'l-hâl çadırından nehzat ve Livâ-i şerîf hay-mesine duhûl ile mütemessik-i vikayet-i cenâb-ı ahadiyyet olduğu ângürûh-i mezbûr Efendi-yi mûmâ ileyhin çadırlarına girüp, bir fetîlden tüfenglerine âteş vererek ahvâl-i halkı müşevviş edüp, çadırlarda kimseyi bulmadıklarından, yağma ve târâca mübâderet ve habîsin biri Efendi'nin, Livây-ı şerîf çadırında olduğunu işâret ile o tarafa hücûm gösterdiklerinde, Sadrıa‘zam'ın bin kadar Arnabud tüfengçileri otâk pîşgâhında hâzır ve yedlerine tüfenglerini alup, vürûdlarına nâzır olduklarını rü‘yetle takaddüme ‘adem-i <a name="bookmark5321"></a>cesâret ve geldikleri semte ‘avdet eylediler. Re’îs Efendi dahi süvârî ocağlarının i‘âneti ile mütenekkiru'l-hey’e Âsitâne-i sa‘âdet tarafına ‘azîmet ve zikr olunan ihtilâl fazl-ı Zü'l-celâl ile karîn-i zevâl oldu. Re‘îs Efendi'nin gaybûbeti ile münhal olan hidmet-i Riyâset, İbrâhîm Münîb Efendi'ye tevcîh ü ihsân ve üzerinde<a name="footnote2130"></a><sup><a href="#bookmark5322">2130</a></sup><sup></sup> olan Büyük Rûznâme mansıbı ile sâbıkâ Sadrıa‘zam Kethudâsı es-Seyyid İbrâhîm Efendi'nin necm-i tîre-i bahtı fürûzân kılındı. Re’îs-i sâbıkın dahi Şarköyü'nde eğerçi ikâmeti bâbında fermân-ı ‘âlî ısdâr olundu. Ancak emr-i ‘âlî yerine vusûl bulmadan Âsitâne‘ye varup, Burusa'ya iclâ ve andan Kütahya'da kal‘a-bend olmak irâdesiyle tahkir u izrâ kılındı.</span></p>
<h2><a name="bookmark1043"></a><span class="font14" style="font-weight:bold;"><a name="bookmark5323"></a>Hareket-i Serdâr-ı ekrem</span></h2>
<p><a name="bookmark5324"></a><span class="font14">Düşmen-i dîn dört sâ‘at ilerüde mekîn ve Ordu-yi hümâyûn üzerine geleceği vâsıl-ı derece-i ‘ilme'l-yakın olmuşiken, mezhebde müttehid oldukları kimseleri âguşte-i hûn ve münkir-i vahdet-i zât-ı Hâlık-i bîçûn olan küffâr-ı dalâlet-makrûn muhârebesin-de tecânüf ü firârı ‘âdet ü kânûn eden za‘îfü'l-edyân kimseler, mâdde-i cüz‘iyye sebebi ile meterislerde olan tavâyif-i askerîyi iz‘âc ve ordu halkını çadırlarından ihrâc eyleyüp, sâlt ve sebük-bâr herkes esbine süvâr ve Livây-ı şerîf sâyesine varup, iki düşmenden rest-gâr olmak ümniyyesiyle, dest-güşfây-ı ‘avn-i Perverdigâr </span><span class="font14" style="font-weight:bold;">[M2 302] </span><span class="font14">oldular. Binâ‘en ‘alâ zâlik, hâzır atlanmış iken, Serdâr-ı ekrem'i yerinden tahrîk ile köprü başına îsâl ve: “Müslimân olan zîr-i Livây-ı şerîfe gelsün!” deyü dellâllar<a name="footnote2131"></a><sup><a href="#bookmark5325">2131</a></sup><sup></sup> nidâ ve hademe-i bâb ve ricâl-i devletin ba‘zısından gayrîleri icâbet etmeyüp, orduyu yağma ve bir tarafa firâr hülyâsıyla sâyirleri müheyyâ olduğunu hayır-hâhân-ı devlet mutâla‘a ve tercîh-i mu‘âvede vü mürâca‘a eylediler.</span></p>
<h2><a name="bookmark1044"></a><span class="font14" style="font-weight:bold;"><a name="bookmark5326"></a>Hâtime-i ceng ve in„ikad-ı sulh</span></h2>
<p><span class="font14">Rebî‘ulâhırın yirminci günü<a name="footnote2132"></a><sup><a href="#bookmark5327">2132</a></sup><sup></sup> düşmen yerinden hareket eylediği, bi'l-mu‘âyene meşhûd-i erkân-ı devlet olup, bir iki gün zarfında etrâfdan gelenler ile süvârî askeri on iki bine bâliğ ve meterisler dahi piyâde ile mâl-â-mâl ve gayr-i fâriğ olmağla, Dağıstânî ‘Ali Paşa ve Çerkes Hasan Paşa ve İlbasanlı Süleyman Paşa zikr olunan süvârîler ile bir sâ‘at mahalden düşmeni karşılamak üzere şedd-i zeber-teng-i ‘azîmet eylediler.</span></p>
<p><span class="font14">Sadrıa‘zam vukü‘ bulan hâdiselerden mükedder ü derhem ve mübtelây-ı ‘illet-i samem olduğundan başka, at üzerinde durmayacak derecelerde vücûduna za‘f târî ve ser-nihâde-i bâliş-i bîmârî olmuşiken, etrâfdan gayret verilerek hezâr mihnetle ata süvâr ve köprü-başına gelüp, askere gayret ü şevk vermeğe ibtidâr eyledi. Şumnu'ya yarım sâ‘at mahalde süvâriyân-ı İslâm düşmen atlusuna mukâbil ve beş yüz kadar mübârizîn-i dîn gürûh-i müşrikîn ile mukâbil olduğu hâlde, sâyir atlular uzakdan merhabâ ve terk-i gavgâ ile makâmlarında cengi seyr ü temâşâ eylediler. Bu hâli ba‘zı ru‘esâ müşâhede ile ilerü varup, tahrîz u iğrâda ifrâğ-ı cehd ü tâkat etmişler iken, nush u pendleri sûd-mend ve sühûlet-i semt-i firâr zımnında rasad-bend olduklarını, muhârebeye meşgul olan guzât-ı İslâm rü’yet ile bâzûy-i iktidârlarına fütûr ‘ârız olup, imdâd ü i‘ânetden nevmîd ve anlar dahi ma‘reke-gâhdan dûr u ba‘îd oldular. Düşmen-i mekkâr dahi iki tarafa top ve humbara ve sâyir âlât-ı nâriyesini i‘mâl ile şerâre-bâr ve birkaç gülle temâşâciyân mecma‘ına atdıkda, fi'l-hâl cümlesi perîşân ve çadırlara gelüp, suht [ü] buht kabîlinden olan emvâl-i nâsı tâlân ve balkan tarafına ‘atf-ı ‘inân<a name="footnote2133"></a><sup><a href="#bookmark5328">2133</a></sup><sup></sup> eylediler. Bundan sonra ‘illet-i vücûd sebebi ile Serdâr-ı ekrem kıyâma muktedir olmayup, çend nefer ricâl-i devlet ile köprüyü berü tarafa mürûr ve Sadrıa‘zam bî-şu‘ûr olduğundan: —Ne tedbîr edelim?” dendikçe: —Siz bilürsüz” </span><span class="font14" style="font-weight:bold;">[M2 303] </span><span class="font14">dimekden gayri cevâba kadir olmayup, ancak piyâdegân meterislerde sâbit-kadem olduğundan, düşmen-i dîn berüye tecâvüz etmeyüp, yarım sâ‘at mahalde vâki‘ bir karyede mekîn oldular. Bu aralıkda ketebe-i aklâm ve hulefânın ekserîsi ve Beylikçi ve Kethudâ Kâtibi ve Âmedci, Sadrıa‘zam ilerü ‘azîmet eyledi zannıyla balkanı aşup, kimi Karinâbâd'a ve kimi Edirne'ye üftâde oldu.</span></p>
<p><span class="font14">Rusya Feldmareşali'nin sulha dâyir bir kıt‘a mektûbunu Rusyalu bir-takrîb askerî tâyifesinden birinin yedine teslîm ve ol dahi mektub-i mezbûru getürüp, Sadrıa‘zam'a takdîm eyledi. Livây-ı şerîf pîrâmeninde ‘asra dek pesmândegân-ı İslâm mütevakkıf ve herkesin re‘yi bir semte munsarif olup, kimi balkanın öte cânibini tercîh ve kimi Edirne'ye ‘azîmeti tasrîh eyledikleri hâlde, nâgâh şiddet-i emtâr deşt ü sahrâyı nümûne-nümâ-yı bahr-i zahhâr edüp, bu sebeble ‘azîmet bi't-tab‘ mülga ve şeranpolar kapusun-dan içerüye duhûl ve herkes bir hâne tedârüküyle mutarassıd-ı emr-i müntehâ oldular. Meterislerde olan piyâdegân dahi leylen meterisleri ifrâğ ile Şumnu'ya girmek takribi ile ricâl-i devlet bir yere gelüp, düşmen etrâfımızı muhâsara ile bir mahalle ‘azimet mümkün olmadığından gayri, piyâdeler dâmen-gîr ve Şumnu'da olan evlâd ü ‘ıyâl fikri ise, mûcib-i keder-i vefîr olup, hemân izhâr-ı metânet ve hazret-i Hakk'a tevekkül ile ibrâz-ı merdânegî ve celâdet etmek husûslarını ez-dil ü cân tasmîm ve piyâde gürûhunu şeran-polara taksîm eylediler.</span></p>
<p><span class="font14">Süvârînin bir sınıfı Çerkes Paşa'ya ve bir sınıfı Dağıstânî ‘Ali Paşa ma‘iyyetine verilüp, ba‘zan şeranpolardan hurûc ile muhârebeye mübâderet ve düşmen muzâyaka verdikçe gerüye ‘avdet eyleyüp, ehâlî-yi Şumnu dahi, leyl ü nehâr turuk-i cebeli muhâfazaya ihtimâm ve mu‘âvenet ü muzâharetde sa‘y ü ikdâm-ı tâm eylerleridi. Bu aralıkda Çerkes Hasan Paşa izhâr-ı sûz u güdâz ve altı sene zarfında vâki‘ olan me‘ârikde kudreti yetişdiği kadar mâye-i<a name="footnote2134"></a><sup><a href="#bookmark5329">2134</a></sup><sup></sup> celâdet ibrâz etmişiken, emsâli gibi nâyil-i Vezâret olmadığını hikâyet ve erkân-ı devlete bess ü şikâyet edüp, Serdâr-ı ekrem'e ka-zıyye ifhâm ve rütbe-i Vezâret'le Paşa-yı mûmâ ileyh nişvân-ı rahîk-ı merâm kılındı.</span></p>
<p><span class="font14">Bundan sonra Serdâr-ı ekrem'in Livây-ı şerîf ile hayme-nişîn olması, karar-gîr-i kâr-fermâyân-ı Devlet-i ebed-bünyân ve koşu meydânında </span><span class="font14" style="font-weight:bold;">[M2 304] </span><span class="font14">nasb olunan sâyebâna müşârun ileyh esb-rân-ı ‘izz ü şân oldu. Rebî‘ulâhırın yirmi üçüncü günü<a name="footnote2135"></a><sup><a href="#bookmark5330">2135</a></sup><sup> </sup>düşmen taburlarını tertîb ve birkaç koldan şeranpolar üzerine tesrîb etmek üzere olduğu ma‘lûm-i ba‘îd ü karîb olup, her tarafa<a name="footnote2136"></a><sup><a href="#bookmark5331">2136</a></sup><sup></sup> dellallar<a name="footnote2137"></a><sup><a href="#bookmark5332">2137</a></sup><sup></sup> nidâ ve zevâyâda kesb-i râhat eden erbâb-ı ceng ü vega cem‘ ü izcâ ve şeranpolar verâsına ta‘biye vü imlâ olunup, o makûle ser-bâzân-ı İslâm'a müheyyic-i dâ‘iye-i şevk<a name="footnote2138"></a><sup><a href="#bookmark5333">2138</a></sup><sup></sup> olacak iltifât ve herkes gürûhuna bezl-i ‘atıyyât takrîbi ile gayr-i askerî olanlardan oldukça def‘-i inkılâbât ve mehâfât kılındı. Düşmen dahi top menziline gelüp, mukabilinde olan toplara berü tarafdan âteş verildikde, taraf-ı âhara munsarıf ve yürüyüş tarîklarını te‘emmül ile mütevakkıf oldu. Şeranpoları ihâta edecek piyâde mevcûd olmadığı muhakkak iken, cenâb-ı Hak tâyife-i askerînin kulûbundan izâle-i ru‘b u hirâs ve her taraf memlû sûretinde izhâr-ı sebât eylemeleri, düşmen-i dîni ıktihâmdan ihtibâs ile sebeb-i nefy-i bî-kıyâs oldular.</span></p>
<p><span class="font14">Düşmen-i dînin Şumnu üzerine gelmemek ve tazyîk u hasr ile sulha ilcâ etmek, yedinde olan ta‘lim-nâmenin hulâsası olduğundan başka, Silistire kıyâsıyla askerlerine rûy-i şikestegi be-dîdâr olmak dahi cümle-i mahsûsâtlarından olmağla, sûret-i kerr ü ferri ihtiyâr ile ‘âkıbet-i kâra intızâr üzere oldular.</span></p>
<p><span class="font14">—Rusya Mareşali'nin mukaddemâ tevârüd eden mektûbu ba‘zı hezeyân ü türrehât-dan ‘ibârettir” deyü, nazar ve tercümesine i‘tibâr olunmadığından gayri, tercüme irâde olunsa bile tercemânlar nâbûd ve her birisi cây-ı selâmeti tahsîl içün ordudan mefkûd olup, Süvârî Mukabelecisi'nde müsâfereten mukîm olan Mareşal'ın âdemîsine mektub-i mezbûr tercüme etdirilüp, taleb-i sulhu muhbir ve mükâleme-i sulh içün âdem irsâlini müş‘ir olmağla, şehr-i mezkûrun yirmi üçüncü günü<a name="footnote2139"></a><sup><a href="#bookmark5334">2139</a></sup><sup></sup> Serdâr-ı ekrem tarafından dahi âdem irsâl ve mukabelede bulunan düşmen bu keyfiyyetden in‘ikad-ı sulhu istidlâl ile taburlarını çeküp, terk-i ceng ü kıtâl eylediler.</span></p>
<p><span class="font14">Edirne ve sâyir taraflara perâkende olan hademenin mansıbları âharlara tevcîh olunmak münâsib görülüp, Beylikçilik, Mektûbî Baş-halîfesi Nahîfî Efendi'ye ve Baş-halîfelik, ‘Abdullah Birrî Efendi'ye ve Kethudâ Kitâbeti, Halîmî dâmâdı Şehrî Efendi‘ye tevcîh olundu.</span></p>
<p><span class="font14">Mareşal tarafına irsâl olunan mektûbun cevâbı vürûd </span><span class="font14" style="font-weight:bold;">[M2 305] </span><span class="font14">edüp, ‘akd-i sulh etmeye müsta‘id âdemi olmayup, o tarafdan âdem irsâlini beyân eylediğinden, mevcûd olan vüzerây-ı ‘izâm ve sâyir erkân-ı devlet meşveret edüp, ta‘yîn-i Murahhas mâddesi dermeyân olundukda, vakt ü hâle nazaran maslahat-ı sulhu herkes istihsân ve ferâğ-ı bâl ile mükâleme olunmak içün elli altmış gün mütâreke rabtı Mareşal'e zikr ü beyân olun-dukdan sonra, Re‘îs Efendi'yi Serdâr-ı ekrem hazretleri ihzâr ve Murahhaslık ile irsâl olunacağını ihbâr eyledikde, münferiden ‘azîmetden ibâ ve Kethudâ Bey'e Nişancılık Pâyesi verilüp, Murahhas-ı Evvel nasb ve kendüsü Murahhas-ı Sânî ‘unvânıyla ‘azîmet eyleyeceğini inbâ edüp, ikisinde ilbâs-ı hil‘at ve levâzım ü havâyicleri mehmâ-emken rü’yet ve bir iki gün zarfında âmâde-i ‘azîmet olmuşlar iken, iki askerin mukabele ve muhârebesi hengâmında mütârekenin imkânı olmadığını îmâ ve tekrâr cümleye bu key-fiyyet inhâ olundukda, şiddet-i muhâsara ve inkıtâ‘-ı imdâd ve askerde olan fütûr mehâzîri bast u beyân ve ‘aks-i mâddeden terettüb eden zarar ü hüsrân mülâhazâtıyla murahhasların bilâ-mütâreke ‘azîmetlerini istisvâb ve: —Sulh her ne vechile mün‘akid olursa mahz-ı hayırdır” deyü her tarafdan tekrîr-i cevâb eylediler. Ordu Kadısı Müftî-zâde Ahmed Efendi'den vech-i şer‘î istıksâ olundukda, mukaddemâ ‘Abdurrezzâk Efendi vaktinde karar bulan musâlaha mümkün olduğu hâlde: —Cevâz böyle dursun ‘akdi vâcibdir” deyü kat‘-ı kelâm ve ocağlu ve sâyirleri dahi ol vechile murahhasların ‘azîme-ti husûsunu iltizâm eyleyüp, cumâdelûlânın üçüncü salı günü<a name="footnote2140"></a><sup><a href="#bookmark5335">2140</a></sup><sup></sup> zikr olunan murahhaslar Rusya Feldmareşal'i tarafına ‘atf-i zimâm eylediler.</span></p>
<p><span class="font14">Keyfiyyât-ı mezkûre bi-külliyyâtihâ ve cüz‘iyyâtihâ Rikâb-ı hümâyûna ‘arz u mahzar olunup, Yeniçeri Kâtibi Lâleli Mustaf Efendi ile irsâl olundu. Mukabelede olan a‘dâ musâlaha müzâkere olunur iken cengden hâlî olmayup, etrâfa katana ve kazak tâyi-felerini taslît edüp, şeranpodan âdem ihrâc etmemek sûretinde asâkir-i İslâm'ı iz‘âc ve Çalık-kavak derbendinde emr-i muhâfazaya kıyâm eden sâbıka Segbân-başı Vezîr Yûsuf Paşa'yı ‘ale'l-gafle basup, mecrûh eyledikleri şuyû‘uyla, mukabeleye mess-i ih-tiyâc edüp, Dağıstânî ‘Ali Paşa ma‘iyyetinde üç yüz kadar etbâ‘ makülesi ihtişâd </span><span class="font14" style="font-weight:bold;">[M2 306] </span><span class="font14">edüp, şeranpolar kenârında olan bin beş yüz kadar kâfir süvârîsiyle muhârebeye ibtidâr etmeleriyle, iki üç sâ‘at kadar ceng mütemâdî ve şeranpolardan kat‘-ı eyâdî-yi a‘dâ kılındığından başka, iki yüz kadar küffâr, dûzahîlere kafâdâr oldu. Ferdâsı Şum-nu'da olan sâyir süvârîlere şevk u hâhiş târî ve tahmînen iki bin süvârî sell-i şemşîr-i tîzkârî edüp, düşmenin karagol-hânelerin tahrîb ve süvârîlerini nûk-i sinân ve seyf-i cân-sitân ile meydân-ı ma‘rekeden tecnîb ve piyâdegân-ı İslâm'a dahi gayret gelüp, şe-ranpolardan hurûc ve mukaddemâ hafr etdikleri meterislere vülûc eyledikleri küffâra bi'l-mu‘âyene be-dîdâr oldukda, hemân taburlarını tanzîm ile ordusu hâricinde mukîm oldu. Hizberân-ı İslâm galib ve meydanda olan düşmen, cem‘iyyetgâhlarına hârib olup, katî çok kâfir müste‘sıl-i seyf-i bâtir ve cünûd-i Müslimîn mansûr u zâfir şeranpolar verâsına gelüp, ‘atıyye-i hazret-i Kadir'e şâkir oldular.</span></p>
<h2><a name="bookmark1045"></a><span class="font14" style="font-weight:bold;"><a name="bookmark5336"></a>İctimâ„-ı murahhasân bâ-Merşal-i Rusya</span></h2>
<p><a name="bookmark5337"></a><span class="font14"><a name="bookmark5338"></a>Cumâdelûlânın yedinci günü<a name="footnote2141"></a><sup><a href="#bookmark5339">2141</a></sup><sup></sup> Devlet-i ‘aliyye murahhasları Mareşal ile Kaynar-ca'da mülâkât edüp, ‘an-asl Sadrıa‘zam ile mevâdd-ı musâlaha bi'l-mükâtebe karârgîr-i nizâm olup, temessükler tahrîrinden gayri bir maslahat kalmadığını işrâb ve Repnin Ce-nerali bu maslahata ta‘yîn ve bir iki gün zarfında in‘ıkâdını tebyîn ile kat‘-ı cevâb edüp, mükâlemelerde güzerân eden mebâhis kabûl-i tekerrür ve müdde‘ây-ı tarafeyn tekessür ederek Özi ve Hoca-bey mukâbelesinde Kılburun ve Kerş ve Yeni-kal‘a tasdîk olunmadıkça, saded-i âhar lisâna alınmayacağını kat‘îce ifâde ile meclis ferdâya ta‘vîk ve yevm-i mezkûrda yine Mareşal ile ‘akd-i meclis olunup, Rusyalu'nun müdde‘âsı istîzâna ta‘lîk-ı irâde olundukda, Mareşal râzî olmayup: “Be-her hâl bunlar tasdîk olunmaludur” dedikde, bi'z-zarûra tasdîk olundu. Kusûr mâddeler dahi pezîrây-ı nizâm ve cumâdelûlânın sekizinci günü<a name="footnote2142"></a><sup><a href="#bookmark5340">2142</a></sup><sup></sup> târihiyle yirmi sekiz mâddeyi şâmil senedât-ı tarafeyn temhîd ü ihtitâm ve altı seneden berü müşâhade olunan ekdâr ü âlâm, fazl-ı cenâb-ı Mü-na‘âm ile mübeddel-i âsâyiş ü ârâm oldu.</span></p>
<h2><a name="bookmark1046"></a><span class="font14" style="font-weight:bold;"><a name="bookmark5341"></a>Lâhika</span></h2>
<p><span class="font14">Bükreş mükâlemesinde Kılburun'un hedmiyle iktifâ ve iddi‘ây-ı tazmîn ilgâ olunup, mâdde-yi ticâret dahi cerh u ta‘dîl olunmak ve Kırım'dan Devlet-i ‘aliyye kat‘-ı ‘alâka etmemek<a name="footnote2143"></a><sup><a href="#bookmark5342">2143</a></sup><sup></sup> zımnında kal‘a binâsı gibi sühûlet-i maslahat muhakkak iken, bir sene sonra </span><span class="font14" style="font-weight:bold;">[M2 307] </span><span class="font14">mün‘akid olan sulhda ne derece tefâvüt olup, düşmen ne mertebelerde fâyide-mend olduğu ednâ mülâhaza ile ma‘lûm olur. Cengde iksâr-ı vezâyif-i cünûd ile itlâf-ı emvâl ve tekâlîf-i şâkka-i zarûriyye ile memâlikde tevellüd-i ihtilâl, vâreste-i kayd-ı istidlâl olup, bâ-husûs cengde zafer ü nusrat mevhûm<a name="footnote2144"></a><sup><a href="#bookmark5343">2144</a></sup><sup></sup> ve sulhda râhat ü âsâyiş meczûm olup, meczûmu mevhûme ve ma‘lûmu mechûle tercîh, nakşbendân-ı kâr-hâne-i umûr olan hükemây-ı eslâfın şiyem ü ‘âdetlerinden olduğu kitâplarında tasrîh olunmuş-dur. — </span><span class="font14" style="font-style:italic;">Reca‘nâ ilâ mâ künnâfîhi”</span><span class="font10">5</span><span class="font14">.</span></p>
<p><span class="font14">Mün‘akid olan musâlaha senedlerinin birer sûreti murahhaslar tarafından Ordu-yi hümâyûn'a vâsıl ve bu keyfiyyetden cümleye inbısât-ı tâm hâsıl olup, Serdâr-ı ekrem tarafından tasdîknâme tahrîr ve murahhaslar tarafına tesyir olunup, ba‘de'l-mübâdele murahhaslar ‘avdet ve ahbâr-ı sulh etrafda olan askere tahrîr ü işâret olundu. Yeniçeri Kâtibi Efendi ‘arz u mahzarı südde-i a‘lâya takdîm ve bu sûretle sulhun cevâzını ‘ulemây-ı a‘lâm teslîm eylediklerine binâ‘en, ruhsatı mutazammın bir kıt‘a hatt-ı hümâyûn şeref-rîz-i vürûd olup, kulûbda olan hafakân zâyil ü mürtefi‘ ve maslahatda <a name="bookmark5344"></a>mevhûm olan tereddüd müntefî vü mündefi‘ olup, herkes şâd ü hurrem ve re‘âyâ vü berâyâ vatanlarına ‘avdet ile âzâde-i derd ü gam oldular.</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
</div><br clear="all">
<h2><a name="bookmark1047"></a><span class="font14" style="font-weight:bold;"><a name="bookmark5345"></a>Gadr-i Nemçe</span></h2>
<p><span class="font14">Tasarrufât-ı mülkiyyede beyne'd-düvel muvâzene bir emr-i mu‘teber ve mülk-i âhara bir devletin hırs u te‘addîsi cemî‘-i devletlerin ittifâk ve kahr-ı müte‘addîye hücûmlarını istilzâm etmek resm-i mukarrer iken, nev-hudûs olan devletlerde el-hâletü hâzihi bu tavr-ı mergub metrûk ü mühmel ve ahadühümâ âhardan intizâ‘-ı emâkin ü arâzî kasdıyla rasad-bîn-i mekr ü hiyel olup, </span><span class="font14" style="font-weight:bold;">nazm:</span></p>
<p><span class="font14">Ez-zulmü min şiyemi'n-nüfûs</span></p>
<p><span class="font14">Fe-in tecid zâ‘ifetün fe-le‘allehü lâ-yezlüm<sup>1</sup></span></p>
<p><span class="font14">mefhûmunca tabâyi‘-i nâs ki, şerr u fesâda mecbûl ve ‘ale'd-devâm celb-i zevâyid ve taleb-i fevâyide meşgüliyyet ile izhâr-ı temelluk etmesi bir ‘illet ile ma‘lûldür. Kahr-ı za‘îf ve istidlâl-i mehzûl ve nahîfe bi't-tab‘ mâyil olmaları haysiyyeti ile devletlerden biri takdîr-i Mâlikü'l-mülk ile hasmına mağlûb ve mülâhaza-i mazarrat-ı müfrita ile râhatı meslûb olduğu hâlde, sulha râgıb olduğunu mücâviri olan devletler ihsâs ile hem-hudûd oldukları emâkinden bir kıt‘a arâziye medd-i yed ve yâhûd </span><span class="font14" style="font-weight:bold;">[M2 308] </span><span class="font14">semm-i muvakkat nev‘inden olan ba‘zı şurût-i fâside in‘ikadı zımnında tas‘îr-i had etmek tabî‘at-i maslahatlarından olduğu, mücerreb-i erbâb-ı kabûl ü red olup, binâ‘en ‘alâ zâlik Nemçelü bu seferde Devlet-i ‘aliyye'ye i‘ânet ve hasmı olan Rusyalu'ya izhâr-ı ‘adâvet ile lede'l-iktizâ cenge mübâşeret mukavelesini hafî olarak temhîd ve bu şartı hudûda ba‘zı asker sevkıyle gûyâ te’kîd etmişidi. Da‘vâ etdikleri muzâharet ve i‘lân-ı cenge müte‘allık taraflarından bir eser ü ‘alâmet zuhûr etmeyüp, mesârıf nâmıyla-Dev-let-i ‘aliyye'yi min ciheti'n-nakd ızrâr ve Boğdan memleketinden dokuz kazâlık-arâzîyi hâh ü nâ-hâh kabza-i tasarrufa alup, Devlet-i ‘aliyye altı sene zarfında hasmıyla vâki‘ olan muhârebede yorgun olup bu zararı zarûrî hazm etdiği ma‘lûm-i serîre-şinâsân-ı rûzgârdır. Nemçelü karîbü'l-‘ahdde Moskov ve Prusya cenglerinde za‘îf ve nâ-tüvân ve memleketi elden gitmek derecelerinde tezelzülü nümâyân olup, her taraftan Devlet-i ‘aliyye'yi düvel-i sâyire tahrîk ü teşvîk ve mukaddemâ terk olunan kılâ‘ u buka‘ın is-tirdâdına zâmin olarak irâ‘e-i tarîk etmişler iken, bilâ-sebeb nakz-ı ‘ahd şe‘âmetini te-hayyül ve zebûn-küşlük ma‘arratından istiğnâ ile izhâr-ı sûret-i tegafül eylediği Nem-çelü'nün dahi ma‘lûmu iken, bâlâda beyân olunan agrâz-ı düvel iktizâsıyla maslahatını itmâm ve intihâz-ı fursat ile tahsil-i merâm eyledi.</span></p>
<h2><a name="bookmark1048"></a><span class="font14" style="font-weight:bold;"><a name="bookmark5346"></a>Kayim-makam şüden-i „İzzet Mehmed Efendi</span></h2>
<p><a name="bookmark5347"></a><span class="font14"><a name="bookmark5348"></a>Serdâr-ı ekrem Muhsin-zâde'nin ‘illeti yevmen fe-yevmen efzûn ve ‘ale'l-husûs savt-ı bülend istimâ‘ından ‘âciz olduğu sem‘-i hümâyûna makrûn olup, Sadâret'e tavti’e makamında Şehremîni ‘İzzet Bey'in Kayim-makam bulunması, havâlî-kerd-i zamîr-i Pâdişâhî olmağla, rebîu‘lâhırın altıncı günü<a name="footnote2145"></a><sup><a href="#bookmark5349">2145</a></sup><sup></sup> Kayim-makam Paşa ma‘zûl ve mîr-i mûmâ ileyh yerine mevsûl oldu.</span></p>
<h2><a name="bookmark1049"></a><span class="font14" style="font-weight:bold;"><a name="bookmark5350"></a>Ba„zı havâdis</span></h2>
<p><a name="bookmark5351"></a><span class="font14">İn‘ikad-ı sulh hasebiyle fî-mâ ba‘d Şumnu'da ikamet ‘abese iştigal kabîlinden olduğuna binâ‘en, Bosna Vâlîsi Vezîr Dağıstânî ‘Ali Paşa Şumnu'ya Muhâfız nasb ü ta‘yîn ve serhadlerde olan sâyir vüzerây-ı ‘izâm dahi yerlü yerinde temkîn olunup, murahhaslara müceddeden taraf-ı hümâyûndan verilen ruhsat-nâme dahi yedlerine vusûl ve senedleri ihticâca salâhiyyet kabûl edüp, Mareşal tarafından i‘tâsı lâzım gelen tasdîknâme taraf-ı Serdâr-ı ekremî'ye resîde </span><span class="font14" style="font-weight:bold;">[M2 309] </span><span class="font14">ve bi'l-külliyye bisât-ı ‘adâvet berçîde oldu. Şumnu civârında olan küffâra dahi Mareşal tarafından haber vârid ve fi'l-hâl ordusunu kaldurup, Boğdan tarafına râci‘ u ‘âyid oldu.</span></p>
<h2><a name="bookmark1050"></a><span class="font14" style="font-weight:bold;"><a name="bookmark5352"></a>Hareket-i Ordu-yi hümâyûn</span></h2>
<p><a name="bookmark5353"></a><span class="font14">Birkaç seneden berü metâ‘ib-i seferiyye ile mübtelây-ı envâ‘-ı mesâyib olan sunûf-i askerî ve küttâb-ı aklâm ve sâyir ru‘esâ ve ricâl-i devleti fî-mâ-ba‘d sahrâlarda bilâ-sebeb meks ü tevkif revâ-dâşte-i tab‘-ı Âsafî olmadığından gayri, Şumnu'da müd-dehar olan zehâyir on gün kadar askere vefâ etmeyeceği zâhir olmağla, işâ‘at-ı hareket ile cümleyi ser-germ-i neş‘e-i ferhat edüp, cumâdelûlânın yirminci günü<a name="footnote2146"></a><sup><a href="#bookmark5354">2146</a></sup><sup></sup> Şumnu'dan hizâm-bend-i nehzat ve hâric-i şehirde mansûb haymede vakfe-gîr-i istirâhat oldu. Livây-ı sa‘âdet-iltivâ ‘alâ sâhibihâ efzalü't-tehâyâyı kanûn üzere sandukasına tevdî‘ ve ‘arabasına tahmîl etdikden sonra Sadrıa‘zam Edirne cânibine sevk-i ‘Alem ve bir gün sonra ocağlu dahi tertîb-i kadîmleri üzere tahrîk-i kadem eylediler.</span></p>
<h2><a name="bookmark1051"></a><span class="font14" style="font-weight:bold;"><a name="bookmark5355"></a>Vefât-ı Serdâr-ı ekrem Muhsin-zâde Mehmed Paşa</span></h2>
<p><span class="font14">Müşârun ileyh üç seneye karîb Serdâr-ı ekrem ve mâlik-i zimâm-ı tasarruf-i ümem olup, zemânında ba‘zan nusrat ve ba‘zan hezîmet vukü‘uyla, fart-ı gayretinden mehmûm ve giderek ‘illet-i samem ve sâyir emrâz ile resîde-i ma‘raz-ı ecel-i mahtûm olup, şöyle ki Şumnu'dan altı sâ‘at müfârakatında bi'l-külliyye ekl ü şurbdan munkatı‘ ve kuvâ ve cevârihinden tâb ü tüvân müntezi‘ olup, ne hâl ise Karinâbâd'a iki sâ‘at kalarak, bir karyeye vusûl ile ordunun ilerüye geçmesini fermân ve ferdâsı orduya hezâr mihnetle revân olarak, bir gün oturak olunmasını beyân etmişidi.</span></p>
<p><span class="font14">Cumâdelûlânın yirmi altıncı hamîs günü<a name="footnote2147"></a><sup><a href="#bookmark5356">2147</a></sup><sup></sup> taht-ı revân ile Karinâbâd'a gelür iken muntasıf-ı râhda mürg-i rûhu kafes-i tenden cüdâ ve me‘vây-ı kadîmine bâl-güşâ oldu. Nâ‘şı dört çift bârgîrli ‘arabaya tahmîl ve otuz altı sâ‘atde Edirne'ye tavsîl olunup, Eski Câmi‘ sâhasında vâlidesi cenbinde medfûn ve hakkında sû-be-sû istirhâm-ı ‘afv-ı Hâlik-ı Bîçûn kılındı.</span></p>
<p><span class="font14">Müteneffisân-ı Ordu-yi hümâyûn ma‘rifetleriyle mühr-i hümâyûn Livây-ı şerîf sandukasına vaz‘- u temhîr ve keyfiyyet Rikâb-ı hümâyûn tarafına ‘arz u tahrîr olundu. Müşârun ileyh vüzerây-ı ‘izâm hazerâtının mâldâr </span><span class="font14" style="font-weight:bold;">[M2 310] </span><span class="font14">ve sâhib-i iktidârlarından olmağla, Karinâbâd’da mevcûd olan eşyây-ı firâvânı cümle ma‘rifetiyle hatem ve Edirne’ye îsâl ve Âsitâne-i sa‘âdet tarafından vürûd eden Mirâhur-i Evvel Ağa’ya teslîm ve Hazîne-i hümâyûn’a idhâl olundu. Mütevaffây-ı müşârun ileyhin nâ‘şı on gün kadar Edirne’de mütevârîy-i hâk olmuşiken, İstanbul'a nakli fermân olunup, a‘zây-ı fersûdesi hezâr külfetle ihrâc ve hazret-i Hâlid civârında i‘dâd olunan mezâra idrâc olundu.</span></p>
<h2><a name="bookmark5357"></a><span class="font14" style="font-weight:bold;"><a name="bookmark5358"></a>Nazm</span><span class="font14">:</span></h2>
<p><span class="font14">Elâ inneme'd-dünyâ gadâratü eyketin,</span></p>
<p><span class="font14">İzâ ahdarra minhâ cânibün ceffe cânibü</span></p>
<p><span class="font14">Ve mâ-hâzihi'l-eyyâmü illâ fecâyi‘un Ve-me'l-‘îşu ve'l-lezzâtü illâ mesâyibun<sup>2</sup>.</span></p>
<p><a name="bookmark5359"></a><span class="font14">Sadrı‘zam'ın vefâtı sebebi ile Ağa Paşa'nın Ordu-yi hümâyûn’a gelmesini erkân-ı devlet istısvâb ve bu keyfiyyet ‘arz-ı südde-i nüh-kıbâb kılınup, Kul Kethudâsı Ağa ocağlu ile gelmek üzere gerüye tevkif ve Ağa Paşa orduya gelüp, Edirne'ye dek iktizâ eden umûru mecrây-ı kadîmi üzere tasrîf eyledi.</span></p>
<h2><a name="bookmark1052"></a><span class="font14" style="font-weight:bold;"><a name="bookmark5360"></a>Terceme</span></h2>
<p><span class="font14">Müteveffây-ı müşârun ileyh Sadr-ı esbak Musûlî Muhsin-zâde ‘Abdullah Paşa'nın ferzend-i dil-bend ve necl-i erîb ü ercümendi olup, matla‘-ı büdûr-i erbâb-ı tasavvur u şu‘ûr olan Âsitâne-i sa‘âdet'de pertev-paş-i encümen-i zuhûr olup, fark-ı sûd ü ziyân ve temyîz-i zemîn ü âsumân melekesine mâlik oldukda, silahşorân-ı hâssaya ilhâk ve Ka-pucu-başılık ile mihr-i tâbdâr-ı ikbâli bâhiru'l-işrâk kılınup, pederi Sadâret'le mükerrem oldukda, Kapucular Kethudâlığı'yla câme-i rez târ-ı liyâkati mu‘allem ve elli dokuz târîhinde rütbe-i Vezâret'le sâhib-i tabl ü ‘alem ve Mar‘aş Eyâleti ile muhteşem olmuşi-di. Ba‘de zâlik Bender muhâfazasına ‘inân-ı ‘azîmeti müteharrik ve sâniyen Mar‘aş Eyâleti ve Adana nizâmıyla, Anadolu teftişine nâmzed ve izhâr-ı hüsn-i tedbîr ile makbûl-i ashâb-ı kabûl ü red olmuşidi. Bundan sonra vâfir zemân kıla‘-ı Hâkanî muhâfazasında kıyâm ve üsve-i hâl ile imrâr-ı eyyâm edüp, </span><span class="font14" style="font-weight:bold;">nazm</span><span class="font14">:</span></p>
<p><span class="font14">‘Asâ ferecün ye‘tî bihillâh innehü lehü külle yevmin fî-halîkatihi emrün<a name="footnote2148"></a><sup><a href="#bookmark5361">2148</a></sup><sup></sup></span></p>
<p><span class="font14">mefhûmu üzere giderek tâli‘inde nümâyân olan nühûset, sa‘âdete münkalib ve dâyiresi-ne isâbet eden idbâr bi’l-külliyye münselib olup, Rumeli Eyâleti'yle kâm-rân ve Esmâ Sultân-ı ‘aliyyetü’ş-şân şevherligiyle hilâl-i ikbâli bedr-i tâbân oldu. Bundan sonra menâsıb-ı kesîrü’l-cedvâdan Anadolu ve Bosna ve Haleb ve Diyarbekir </span><span class="font14" style="font-weight:bold;">[M2 311] </span><span class="font14">eyâletleriyle mübâhî ve yetmiş sekiz târîhinde hâmil-i mühr-i Pâdişâhî olup, seksen târîhinde Gürcistân ve ‘usât-ı Mısır gavâyili ve bâ-husûs Moskov seferi mukaddimâtı zuhûr ve birbirini te‘âkub eden işbu hutûb-i ‘azîme müşârun ileyhi güm-kerde-i ‘akl ü şu‘ûr edüp, umûr-i Sadâret'de pâ-beste-i terâhî vü fütûr ve seksen ikide<sup>2</sup> ‘azl ve mâlı ihsân olunarak, Bozca-ada ve müte‘âkıben Rodos'da ikamete me‘mûr olmuşidi. Seksen üçde<sup>3</sup> Mora ehâlîsini keyd-i düşmen-i dînden te‘mîn mekasıdı ile Anabolu muhâfazası-na ta‘yîn ve o hılâlde Rusyalu, Mora re‘âyâsıyla ber muktezây-ı cinsiyyet rabt-ı pey-vend-i ittihâd ü muvâfakat edüp, hüsn-i tedbîr ile memleketi tathîr ve kati çok serkeşleri kahr u tedmîr ile şân ü şöhreti felek-mesîr olup, seksen yedi zilka‘desinde<sup>4</sup> sâniyen mühr-i hümâyûn ile mükerrem ve Serdâr-ı ekrem olup, ba‘zı mahallerde fevz ü zaferi igtinâm etmişiken, bâlâda bast olunan esbâb ile ‘âkıbet düşmen galib ve başında olan asker bilâ-zarûra sârib olup, Şumnu muhâsarası gibi vaktinde misli gayr-i mesmû‘ bir keyfiyyet vukû‘ bulup, nâçâr sulha meyl ve birkaç günden sonra keşmekeş-i dünyâdan cerr-i zeyl eyledi.</span></p>
<p><span class="font14">Müşârun ileyh kasîru'l-kame kebîru's-sibâl, cehveriyyü's-savt ve kaviyyü'l-bâl, dânâ-yı ahvâl-i ahyâr ü eşrâr ve mümtehin-i surûf u nevâyib-i rûzgâr, sadâkat ü istikameti ke'ş-şemsi fî-râbi‘ati'n-nehâr âşikâr olduğundan başka, dâyimâ fikr ü zikri tekmîl-i şân-ı saltanat ve takvîm-i eved-i nâmûs-i devlet olup, şu‘ûru tâm ve mütâla‘ası dürüst bir Vezîr-i benâm idi. Evâyil-i hâlinde haylî felâket ve ‘adem-i müsâ‘ade-i rûzgâr ile envâ‘-ı muzâyaka vü meşakkat çeküp, hattâ Özi Muhâfızı iken ibka emrini kimse kabûl etmeyüp, sâ‘î-yi yediyle tarafına vusûl bulduğu lisânından istimâ‘ olunmuşdur. Hoca-paşa'da Muhsin-oğlu Hânı zâtına mensûb ve âsâr-ı hayriyyeden bir gayri ‘amele <a name="bookmark5362"></a>muvaffak olmadığı, tahkik kerde-i erbâb-ı kulûbdür. Sadâret-i ûlâsı üç buçuk sene ve sâniyesi iki sene dokuz mâh olup, sinîn-i ‘ömrü yetmişe yetmişidi. Beyne'n-nâs fart-ı buhl ü imsâk ile me’lûf, me‘âkil ü melâbisinde iktisâr ile ma‘rûf idi.</span></p>
<h2><a name="bookmark1053"></a><span class="font14" style="font-weight:bold;"><a name="bookmark5363"></a>Sadrıa„zam şüden-i Kayim-makam Paşa ve havâdis-i sâyire</span></h2>
<p><span class="font14">Sadrıa‘zam'ın vefâtı haberi vâsıl-ı sem‘-i </span><span class="font14" style="font-weight:bold;">[M2 312] </span><span class="font14">hümâyûn oldukda, Sadâret is-ti‘dâdı verilen Kayim-makam ‘İzzet Mehmed Paşa cumâdelâhirenin ikinci çeharşenbih günü<sup>1</sup> huzûr-i mülûkâneye da‘vet olunup<a name="footnote2149"></a><sup><a href="#bookmark5364">2149</a></sup><sup></sup>, i‘tây-ı<a name="footnote2150"></a><sup><a href="#bookmark5365">2150</a></sup><sup></sup> mühr-i hümâyûn ve iksây-ı ferve-i Sadâretle derece-i kadr u i‘tibârı efzûn kılınup, Ordu-yi hümâyûn'da Kayim-makamlık dahi, Yeniçeri Ağası olan Yeğen Mehmed Paşa'ya tevcîh ve bu keyfiyyeti nâtık Mi-rahûr-i Evvel Ağa bir kıt‘a hatt-ı hümâyûn ve hıl‘at-i seniyye getürüp, müşârun ileyhin dahi bu vechile şân ü rif‘ati tenvîh olundu.</span></p>
<p><span class="font14">Sadr-ı müteveffânın emvâl ü eşyâsı altı günde tahrîr ve beş yüz kîseye bâliğ olan nakdi ile Edirne'de bir kıst mevâcib verilmesi tedbîr olundu.</span></p>
<p><a name="bookmark5366"></a><span class="font14">Rikâb-ı müstetâbda birkaç seneden berü Re‘îsülküttâb olan Râ‘if İsmâ‘îl Beye-fendi'nin kemâl-i sadâkat ü dirâyetine binâ‘en, bi'l-fi‘l Re‘îsülküttâb olması rekîz-i zamîr-i Şehriyâr-ı ‘âlem-gîr olduğuna binâ’en, cumâdelâhire evâyilinde<a name="footnote2151"></a><sup><a href="#bookmark5367">2151</a></sup><sup></sup> hidmet-i mezkûre ile tatrîb ve Bâb-ı ‘âlî'ye kemâ-kân takrîb olundu.</span></p>
<h2><a name="bookmark1054"></a><span class="font14" style="font-weight:bold;"><a name="bookmark5368"></a>Hareket-i Ordu-yi hümâyûn be-Âsitâne-i sa„âdet</span></h2>
<p><span class="font14">Edirne'de bir kıst mevâcib kul tâyifesine tevzî‘ ve cümlesinin dâyire-i ma‘îşetleri tevsî‘ olundukdan sonra, şeref-yâfte-i sudûr olan hatt-ı hümâyûn mantûku üzere Edirne'den hareket ve tayy-ı merâhil ve kat‘-ı menâzil ederek, selh-i cumâdelâhirede<a name="footnote2152"></a><sup><a href="#bookmark5369">2152</a></sup><sup></sup> Kü-çük-çekmece'ye vusûl ve yevm-i mezkûrda Sadr-ı cedîd içün otak nasb olunup, ferdâsı mahall-i mezkûru teşrîf ile ricâl-i Ordu-yi hümâyûn'u nazar-ı nevâziş ü iltifâta meşmûl eylediler. Recebü'l-müreccebin gurre-i garrâsı olan yevm-i hamîs<a name="footnote2153"></a><sup><a href="#bookmark5370">2153</a></sup><sup></sup> Sadr-ı müşârun ileyh merhale-i mezkûreden ref‘-i eskal ve İncirli Karyesi'ne sâye-endâz-ı iclâl oldukda, Livây-ı şerîf'i istikbâl içün âyende olan Şeyhülislâm Efendi ve Nakibu'leşrâf ve sâyir sudûr-i ‘izâm ve Mevâlî ve Müderrisîn-i kirâm ile salât-ı subh edâ olundukdan sonra müretteb alay ile İncirli'den hareket ve Dâvud-paşa'ya doğru ‘azîmet eylediler. Şehriyâr-ı enâm hazretleri dahi o vakte dek Dâvud-paşa Serâyı'ndan bir ablak sîm endâma rükûb ile Livây-ı meymenet-iltivây-ı hazret-i Seyyidü'l-Enbiyâ'yı ber-vech-i ta‘zîm ü ibcâl</span></p>
<div>
<p><span class="font9">1</span></p>
<p><span class="font9">2</span></p>
<p><span class="font9">3</span></p>
<p><span class="font9">4</span></p>
<p><span class="font9">5</span></p>
<p><span class="font9">6</span></p>
</div><br clear="all">
<p><a name="bookmark5371"></a><span class="font14">istikbâl eyleyüp, Dâvud-paşa Sahrâsı'nda nasb olunan otak-ı cevâz- nitâk-ı Şâhâne'lerine zıll-efgen-şevket ve bir lahza ittikâ-pîrây-ı visâde-i istirâhat ‘akabinde, dürr-i yektây-ı zât-ı hümâyûnlarına sadef ve âfitâb-ı ‘âlem-tâb-ı hüsrevânelerine beytü'ş-şeref olan serây-ı dil-güşâlarına </span><span class="font14" style="font-weight:bold;">[M2 313] </span><span class="font14">kemâl-i haşmet ü şân ile ‘atf-ı ‘inân buyurdular. Bundan sonra matbah-ı Keykâvûs'a ta‘ne-zen olan Matbah-ı ‘âmire'lerinde tabh olunan lezâyiz-i et‘ime ve hûrdenî ile fakır u gınâ ve şerîf ü denî dilsîr-i ni‘met ve çâşnî-yâb-ı sunûf-i lezzet olup, Sadrıa‘zam yine alay ile Serây-ı hümâyûn'a gelüp, huzûr-i hümâyûnda ser-be-zemîn-ta‘zîm olarak Livây-ı Şerîf'i yeden-bi-yedin teslîm eylediler<a name="footnote2154"></a><sup><a href="#bookmark5372">2154</a></sup><sup></sup>.</span></p>
<h2><a name="bookmark1055"></a><span class="font14" style="font-weight:bold;"><a name="bookmark5373"></a>Hâtime</span></h2>
<p><span class="font14">Fazl ü şeref ile beyne'l-mülûk şöhret-nümâ olan Hüseyin Baykara'ya ba‘zı nü-demâsı: “Niçün mülûk-i sâlife gibi hayr ile yâd olmağa vesîle olan ebniye-i ‘âliye ve hânkâh ve cevâmi‘ ve ‘ibâdet-gâh ihdâsına meyl etmezsiz” demişler ‘İmâret ü binâ lâ-mehâle seng ü türâbdan müretteb ve hişt ü lebineden mürekkeb olup, mürûr-i zemân ile müşrif-i harâb ve eczâ ve esâsı hem-seng-i türâb olacağı zâhirdir. Şöyle ki, kurâ ve mu-sakkafât rabtıyla, ru‘yet-i umûruna mütevellî ve nâzır nasb olunsa dahi o makuleler vakfı me‘kel ittıhâz edüp, zemân-ı yesîrde merbûtât-ı vakf, mütevellîye hâs ve nâzıra ‘illet-i ihtisâs olup, fikdân-ı mâl ile ebniye-i münderisenin binâ ve ta‘mîri müstahîl ve çok geçmeden ıtlâl ve âsârı bile mütegayyer ve tebdîl olacağı hayrât-ı eslâf ve ‘imârât-ı eşrâfdan nümâyândır. Binâ‘en ‘alâ zâlik, bir nüsha-i kübrâdan ‘ibâret olan vücûd-i erbâb-ı fazl ü ‘irfânı terbiye ve mutarrah-ı eşi‘‘a-i tecelliyât-ı İlâhî olan şecere-i pür-semere-i isti‘dâdlarını âb-yârı cûd ü ihsân ile her bâr tenmiye ile ta‘mîr-i kulûblarını iltizâm etdiğimizden, ‘unvân-ı te‘lîf ve dîbâce-i tasnîflerin ismimiz ile tezyîn ü tevşîh edüp, bekây-ı edvâr ile bu âsâr pâyidâr ve dâmen-i kıyâmete dek nâmımız zebân-zed-i sıgâr ü kibâr olduğu âşikârdır. </span><span class="font14" style="font-weight:bold;">Nazm:</span></p>
<p><span class="font14">Hünere terbiyyet gerek hünerin</span></p>
<p><span class="font14">Terbiyyet fi'l-hakıka ‘illetidir</span></p>
<p><span class="font14">Her hüner kim cihânda buldu vücûd</span></p>
<p><span class="font14">Padişâh-ı zemâne himmetidir, mefhûmuna<a name="footnote2155"></a><sup><a href="#bookmark5374">2155</a></sup><sup></sup> mülâyim serd-i delîl ü ‘illet ve ikâme-i bürhân ü hüccet eylediğinden gayri, zikr olunan hayrât-ı celîle mütevellî ve nâzır tekellüfünden ‘ârî ve ebniye-i ‘âliyeye târî olan tezelzül ve indirâsdan sâlim ve mütevârî olduğunu beyân ile redd-i cevâb eylediği mu‘teberât-ı tevârîhde mestûrdur.</span></p>
<p><span class="font14">Şehriyâr-ı cemîlü'l-âsâr dâme-mâ-dâme'l-felekü'd-devvâr hazretlerinin himmet-kûh-endâz-ı mülûkâneleri bu iki haslet-i haseneyi kâfil olup, şöyle ki, i‘lâ-i kelimetullâh niyyet-i hâlisasıyla </span><span class="font14" style="font-weight:bold;">[M2 314] </span><span class="font14">tertîb buyurdukları cünûd-i muvahhidîne mahsûs birkaç mahalde refî‘u'l-bünyân ve rasînu'l-erkân ebniyye ihdâs ve levâzım u havâyiclerin bâli-ğan mâ-belağ tanzîm ile gazâ vü cihâda igrâ vü ihsâs buyurduklarından fazla, fünûn-i riyâzıyyeyi te‘allüm ve birkaç seneden berü gayet-i sınâ‘iyyesi hârice çıkan fenn-i cedîd-i muhârebeyi kavlen ve fi‘len tefehhüm içün müte‘addid devâyir-i ‘âliye bünyâd ve tevârîh ve sâyir tab‘ ve temsîle münâsib kütüb-i âliye içün Üsküdar'da mükellef Dârü't-tıbâ‘-ı ‘âmire îcâd buyurup, Hüseyin Baykara'nın mâ-bihi'l-iftihârı olan keyfiyyet ki, terbiye-i erbâb-ı me‘ârifden ‘ibâret idi. Ol dahi zemân-ı mülûkânelerinde bi-kemâlihâ vücûda gelüp, erbâb-ı tesânîf ü hüner-verân haklarında cilveger-i meclây-ı bürûz olan i‘tibârât-ı mülûkâne ve menâyih-i Şâhâneleri cihândârân-ı eslâfın birinden mesbûk olmadığı mütetebbi‘ân-ı safahât-ı ahvâl-i mülûke müstebândır. ‘Ale'l-husûs bu ‘abd-i nâ-tüvân leked-kûpî-yi hüssâd-ı tarîk ile üftâde-i çâh-ı mezellet ü hevân ve sıgar-ı sinnimden berü tahsîl ve tecribe etdiğim me‘ârif ve ahvâl-i zemân, nühüfte-i tâkçe-i nisyân<a name="footnote2156"></a><sup><a href="#bookmark5375">2156</a></sup><sup></sup> olmuşiken, enzâr-ı şâmilü'l-aktâr-ı Hüsrevâne'lerinden nâm-ı ‘âcizânem bilinecek kadar kesb etdiğim teveccüh-i hümâyûn, meleke ve kabiliyyetimi yevmen fe-yevmen efzûn edüp, zebân-ı sârimîyyü‘l<a name="footnote2157"></a><sup><a href="#bookmark5376">2157</a></sup><sup></sup>-bürhân-ı hâmım fesîh u talîk ve safahât-ı târîhim evrâk-ı gül-i mutarrâ gibi dil-âviz ü enîk ve belki şöhretleri ‘âlem-gîr olan Vassâf ve Hâce-i Cihân-âsârı gibi müsellem-i erbâb-ı îkan ü tahkTk olup, Devlet-i ‘aliy-ye'de bu âna dek neşv ü nemâ bulan müverrihler ise kimi ta‘kTd ve iğlâz-ı kelâm ile merâmı ibhâm ve kimi bu fenn-i celîlde dermân-de-i fark-ı nakz u ibrâm olarak kavl-i rekîk ve ma‘kûs ve elfâz-ı hoşî ve gayr-i me‘nûs ile sarf-ı midâd ve teksîr-i sevâd ve mevzû‘-i fenn-i târîh olan fevâyid-i mülkiyye ve dekayik-i hikemiyye ve hakayik-i etvâr-ı kevniyyeyi ‘adem-i iltizâm ile muzga-i efvâh-ı erbâb-ı haysiyyet ü isti‘dâd olmuşlardır.</span></p>
<p><span class="font14">Bu ‘ilm-i kesîru'l-menâfi‘a kemâl-i teveccüh ve ikbâl-i Şâhâne derkâr olduğundan, bu cârûb-keş<a name="footnote2158"></a><sup><a href="#bookmark5377">2158</a></sup><sup></sup> âsitân-ı devlet rûz-efzûnları olan ‘Abd-i kem-bizâ‘a şeb ü rûz i‘mâl-i dekayik-i fikriyye ile mülk ü devlete müfîd tavr-ı ‘atîk u cedîdi bi'l-münâsebe sahîfe-zîb-i tahrîr ve fevâyid-i ahlâk ve hikmet-i ‘ilmiyye usûlünü derc ile cem‘-i fâyideteyn maslahatını nigâşte-i levha-i tastîr edüp, </span><span class="font14" style="font-weight:bold;">[M2 315] </span><span class="font14">müdebbirân-ı pür-kâr-ı umûr-i sagTr u kebîr olan erbâb ü re‘y ü tedbîr âsâr-ı kemterânemden iltikat-ı cevâhir-i me‘ânî ederek, her biri ‘asırlarında ‘ilm-i müfred gibi münâdî ve bi'l-mukayese feth-i kilîd-i müb-hemât-ı umûr ederek, beyne'l-akrân mümtâz ü müstesnâ olacağları ke'ş-şemsi fî ‘anâni's-semâ zâhir u hüveydâdır.</span></p>
<p><span class="font14">Hakk-ı ‘âcizânemde her bâr zuhûr eden ‘atâyây-ı Şâhâne ki, bir devirde müver-rihân-ı düvel haklarında levha-tırâz-ı sünûh olmadığı mütehakkiku's-sübûttur. Leyl ü nehâr dâ‘iye-i şevkimi tehyîc ve kalây-ı bî-behây-i hüner ü isti‘dâdımı altmış altı târîhinden iki yüz on yedi târîhine gelince, ya‘nî elli bir seneden berü Devlet-i ‘aliyye-i ebediyyü'l-ittisâlde vuku‘-yâfte olan havâdis-i yevmiyye ve zuhûrât-ı kevniyye nesk-i vâhid üzere çekîde-i kalem-i nâdire-rakamım olup, inşâ‘allâhü Te‘âlâ bundan sonra niçe sinîn ü sâl o Pâdişâh-ı ferhunde-fâl ve ol Şehinşâh-ı sürûşî-hısâl hazretlerinin şehnâme-i sitâyiş ü medîha ve zemân-ı sa‘d-iktirânlarında nümûdâr olan âsâr-ı sahîhaların fikret-i sahîha ve safvet-i kariha ile nakş-perend-i tahrîr etmek eltâf-ı İlâhiyye'den müsteb‘ad değildir.</span></p>
<p><span class="font14">Hemân cenâb-ı Müsebbibü'l-esbâb Te‘âlâ zâtühû ‘ani'ş-şekki ve'l-irtiyâb Hidîv-i zemân ve İskender-i devrân Hûşeng-hûş eferr-i âsiyâb-ı cüyûş Sultânu'l-berreyn ve'l-bahreyn el-müştehir bi'-l-‘adli ve'l-ihsân fi'l-hâfikayn halîfetullâh fî-arzıhî el-kâyim<a name="footnote2159"></a><sup><a href="#bookmark5378">2159</a></sup><sup></sup> bi-vâcibihi ve farzihî hazretlerini ilâ âhiri'l-edvâr serîr-i saltanatlarında ber-karâr edüp, a‘dây-ı devletlerini kuvve-i kâhire-i İlâhiyyesi'yle müdemmir u makhûr ve zîr-i sâye-i himâyet-i ‘adâletlerinde olan tüvânâ vü fukarâ ve re‘âyâ vü berâyâyı tûl-i ‘ömr ve füzûnî-yi şevketiyle mesrûr ede âmîn.</span></p>
<p><span class="font14">Kemmele hâza't-târîhu'l-cedîd ve'l-eseru'l-müfîd el-müsemmâ bi-</span><span class="font14" style="font-style:italic;">Mehâsini'l-Âsâr ve Hakâyiki'l-ahbâr</span><span class="font14"> li-Ahmed Vâsıf Efendi el Müverrih fi'd-devleti'l-‘aliyyeti'l-‘Osmâniyyeti lâ-zâlet mahfûfeten bi-te‘yîdâti's-Samedâniyye bi-ma‘rifeti'l-Fakîr ilâ âlâ‘-i Rabbihi'l-Kadîr ‘Abdurrahmân el-Müderris ve'r-Re‘îs bi-Dârı't-tıbâ‘i'l-‘Âmire ve zâlike fî ‘âm tis‘a ve ‘aşere ba‘de'l-mi‘eteyn ve elf fî şehr-i şa‘bânil-mu‘azzam<a name="footnote2160"></a><sup><a href="#bookmark5379">2160</a></sup><sup></sup>.</span></p>
