<p><span class="font15">(lb) Yârâb eserim kabûle şâyân eyle Âzâde-i dahl-i ehl-i tuğyân öyle.</span></p>
<p><span class="font15">Târihimi mergüb-i enâm eyle beni</span></p>
<p><span class="font15">Ser-defter-i şehnâme-nüvisân eyle.</span></p>
<p><span class="font15">Bismillâhirrahmânirrahîm</span></p>
<p><span class="font15">Hamd ü dürûd-ı bi‘ad lâ min haysü’l-aded ferd-i vâhid olan cenâb-ı HâliküT-ümem ve BârîT-nesem hazretlerine olsun ki ahvâl-i mülûk-i mâziyeyi mutazammm nesâyih-i iber ve mikyâs-ı etvâr-ı siyer edüp adi ü dâdları sebebiyle zîr-i destân-ı cihanı gannûde-i pester-i emn ü emân ve kuvvet-i batş-ı be’sleriyle zaleme-i adîmetüT-insâf ve cebâbire-i reddiyetü’l-evsâfı girive-gerd-i beyâbân-ı hizy ü hazelân etmiştir.</span></p>
<p><span class="font12" style="font-weight:bold;">(d* &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;dlAjuıd &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;ı J </span><span class="font3" style="font-variant:small-caps;">qAİİI</span><span class="font12" style="font-weight:bold;"> alil VAj</span></p>
<p><span class="font15">Ve salât-ı bî-hadd ü bisyâr ve selâm-ı bî-hasr u şumâr, ol teşrîf-yâfte-i levlâk ve serâser-i pûş ve mâ-ersclnâkc olan ser-hayl-i enbiyâ ve yeke süvâr-i arsâ-i ıstıfâya cedîr ve ahrâdır ki şemşîr-i Süreyya cevher-i cihâd ile ikrâr-ı vahdâniyet-i Hak’dan gerden-pîç tavk-ı istislâm olan abede-i cibt-i tâgütî istisâl ve tedmîr ve kabûl-i cizyeden rû-pûş-i imtinâ olan mu‘tekıdân-ı asnâm u ezlâmı kantara-i seyfden imrâr ile rehneverd-i vâdi-i cehennem ve bi’se’l-masîr etmiştir. Ve dahi hizebrân-ı eceme-i celâdet ve şîrân-ı gâye-i şecâ‘at (2a) olan âl u tebâr ve ashâb-ı pür-sekîne ve vekârları üzerlerine olsun ki bârika-i esirme ve rimâhlan hirmen-sûz-ı ehl-i küfr ü fesâd ve talî‘atü’l-hutûf olan eşi‘a-i suyûfları âteş-efrûz neyistân-ı ashâb-ı bagy u inad olup her biri Allah Allah fî ashâb-ı nevâziş ve iltifâtmdan hisse-mend-i hüsn-i i‘ tibâr ve ashabî ke’n-nücûm bi-eyyihim iktedeytüm ihtedeytüm lutf u teveccühünden nâil-i aksâü’l-gâye-i şeref ve iftihâr olmuşlardır.</span></p>
<ul style="list-style:none;"><li>
<p><span class="font14"><sup>1</sup> &nbsp;&nbsp;&nbsp;“Eğer Allahın, insanların bir kısmıyla diğerlerini savması olmasaydı yeryüzü bozulurdu. Ancak Allah, bütün âlemlere karşı lütuf sahibidir.” Bakara Suresi 2/251.</span></p></li></ul>
<p><span class="font15">Emmâ ba’dü merâyâ-yi ukül-i mücerredât ve âyînehâ-yi nuküş-i mugayyebât olan kulûb-i erbâbü’l-bâba hafi ve müsterâb değildir ki ma‘rifet-i eşya benî Ademe min-tarîki’l-akl ve‘l-hiss müyesser olup cümle-i mahsûsatın ba‘zısı mubsarât ve ba‘zısı mcsmû‘ât olduğu ecilden ahvâl-i âleme kemâ-yenbagî ıttılâ‘-ı dâhil-i hatt-ı imtinâ ve vâkı‘ât u hâlât-ı âlem-i âlemiyânı bi’n-nefs müşâhede ve hayr u şerrine bi-tarîki’l-mu‘âyene vâkıf olmak efrâd-ı beşeriyyeden şahs-ı vâhide mümkün olmamağla lâ-cerem ahvâl-i kâinâta ıttıla‘ ve usûr ve etvâr-ı ümeme vuküf-ı bî-kusûr evzâ u etvârlarını mutazammm tedvin olunan kütüb-i tevârîhe tevaggul ve inkibâb ile hâsıl olacağı ve an-asl ahbâr u istihbâr-ı cibillet-i beşeriyyede merkûz ve tıbâ‘-ı benî Adem bu keyfiyet üzre mecbûl olduğuna binâen bu fende telîf olunan kütüb-i vckâyi<sup>4</sup> mütala‘asma müştagil olanların mücellâ-yi hâtırları zeng-i seâmet ve melâlden mücellâ ve zidûde ve bu vesile ile mâlik oldukları melekât kendülerini sâhib-i seyr-i sütûde eyleyeceği bedihî ve hâsseteyn-i sem‘ u basar havâssm eşref ü a‘lası olup hiss-i basar mülâhaza-i hüsn-i suverden mahzûz ve münbasit olduğu (2b) misillü hiss-i sem‘ dahi ahbâr-ı mülûk u selâtîn ve âsâr-ı pâdişâhân ve havâkîn mütala<sup>1</sup> asıyla münşerih ve mübtehic olacağı zâhirdir.<a name="footnote39"></a><sup><a href="#bookmark238">39</a></sup><sup></sup> û* &nbsp;&nbsp;&nbsp;&nbsp;&nbsp;&nbsp;&nbsp;&nbsp;jA</span></p>
<p><span class="font15">Ale’l-husûs mesâlih-i külliye-i âlem ve mehâmm-ı muhtelfetü’ş-şu‘ûn-ı ümem re’y ü rü’yetlerine müfevvez ve müsellem olan kâr-fennâyân-ı sütûde-şiyemin bu ilme eşedd-i ihtiyâç üzre muhtâc oldukları kenâr-ı alâ-ilmdir. Zîrâ vakitlerinde vukü‘-yâfte olan hayr u şerr ve nef ü zarrın temşiyet ve defi‘ne mükelleftirler. Ve bu fenn bâ-vücûd kesret-i fevâid-i sehlü’l-me’haz ve istihsâlinde külfet ve meşakkat ber-taraf olup sermâyesi hıfz u zabttır. Ve ukalâ dimişler ki “umûrda tecrübe fazâil-i benî-Adem’den ma‘dûd ve ârâ-yi nâs bi-vâsıtati’t-tecribe kemâl bulmak muhakkak ve meşhûddur”. Ve akl içün hükemâ merâtib isbât edüp her birini birer ism ile tesmiye etmişlerdir. Cümleden biri akl-ı tecâribîdir. Şâir ukülü tahrîr her ne kadar hâriç ez- bahs ise dahi teksiren li’n-nef ve ri‘âyeten-li’l-istidrâd îrâd olundu.</span></p>
<p><span class="font15">Hafî olmaya ki akl için merâtib-i erba‘a vardır:</span></p>
<p><span class="font15">Evvelkisi: Akl-ı heyûlânîdir ki idrâk-i ma‘kûlât için isti‘dâd-ı mahzdır. Ve bu bir</span></p>
<p><span class="font15">kuvve-i mahzdır ki fiilden hâlidir. Ukûl-i etfâl gibi nefs bu mertebede heyûlâ-yi evlâya müşâbihtir. Öyle heyûlâ ki suverin küllisinden fi hadd-i zâtihî hâliyedir.</span></p>
<p><span class="font15">İkincisi: Akl bi’l-melekedir ki zarûriyyât bununla ma‘lûm olur, ve iktisâb-ı nazariyyât içün nefsin isti‘dâdma ıtlâk olunur.</span></p>
<p><span class="font15">Üçüncüsü: Akl-ı müstefâddrr ki müdrik olduğu nazariyyât (3a) indinde hâzır olup bir haysiyet ile ki kendüden gâib olmaya ve kuvve-i kudsiyye akl bi’l-melekenin nihâyet mertebesine derler.</span></p>
<p><span class="font15">Dördüncüsü: Akl-ı tecâribîdir ki tetebbû‘-ı ahbâr nev ü kühen ve mütâla‘a-i surûf-ı dür ü zemen ile hâsıldır. Ve hükemâ demişlerdir ki ilm-i târih bir ilm-i celîldir ki tahtında nice fevâid muzmer ve müdrec olup müteahhirü’l-ahd olanlara mûcib-i ibret ve basiret ve bâ‘is-i teşhîs-i hüsn ve su-i sîret olduğundan fazla insanı, vekâyi‘-i dühûra vukuf ile mücerrib-i umûr ve müdebbir-i mesâlih-i cumhur eder.</span></p>
<p><span class="font15">[Mısr]â‘:</span></p>
<p><span class="font15">ta‘rîfi evkât ma‘nâsma olup; &nbsp;&nbsp;&nbsp;&nbsp;&nbsp;&nbsp;&nbsp;&nbsp;4^' ^Jyani <sup>5</sup>&lt;ib</span></p>
<p><span class="font15">demektir.</span></p>
<p><span class="font15">Ve târihin aslı tevrîhtir. Tef il bâbından ve-re-ha fiilinin masdarıdır. Her bir ilmin ibtidâ-yi emirde ta‘rîf ve mevzû‘u ve garaz ve fâidesi maTûm olmak kavâid-i mer‘iyyeden olup, emme’t-ta‘rîf-i ilm-i târih bir ilimdir ki marifetiyle ahvâl-i tavâif ve ensâb-ı mevâlîd ve sanayi‘-i eşhâs ve vekâyi<sup>1 </sup>ve hâletleri maTûm olur. Ve mevzû‘u enbiyâ ve mülûk ve hükemâ ve gayrilerin eşhâs-ı mâziyelerini idrâkdir. Ve’l-garaz-ı minhu zikr olunan ahvâlin keyfıyâtma vuküftur. Ve fâidesi ibret ve tenassuhdur. Ve ulemâdan ba‘zıları ilm-i târihi taTîm ve ta‘allüm derece-i vücûba mütekârib olduğun tasrîh edüp şu sebebden ki hıfz-ı nizâm-ı düvel ve zabt-ı vekâyi‘-i milel bununla hâsıl olup âyîn-i mülûk-i sâlife ve kavânîn-i selâtîn-i mâziye ve</span></p>
<ul style="list-style:none;"><li>
<p><span class="font14"><sup>3</sup> &nbsp;&nbsp;&nbsp;Kalanlar için geçmişin itibarı vardı. Dil için de tarihin önemi vardır.</span></p></li>
<li>
<p><span class="font14"><sup>4</sup> &nbsp;&nbsp;&nbsp;Kitabın falanca günde yazılması demek vaktinin belirlenmesi demektir.</span></p></li>
<li>
<p><span class="font14"><sup>5</sup> &nbsp;&nbsp;&nbsp;(Yani vaktini belirledim).</span></p></li></ul>
<p><span class="font15">ânife min gayr-i habt ü halel mahfûz olduğu takdirde ma‘a’l-kıyâs ahkâmı düstûrü’l-amel (3b) ve vakt ü zemâna tatbîk-i hâl-i eslâf müntic-i fevâid-i kesîre olduğu berâhîn-i akliyye ile müstedelldir.</span></p>
<p><span class="font15">Nakl olununur ki hulefâ-yi Abbâsiye’den Kâim-Biemrillâh vaktinde ehli Hayber’den birkaç nefer mütc‘ayyinân Yahûd, Dârü’l-hilâfe’ye vürûd ve cizyeden muafiyetlerini müş‘ir bâ-hatt-ı Hazret-i Ali sened sûretinde bir varak-pâre ibraz ve teyîden li’l-müdde‘â ashâb-ı kirâmdan birkaç zâtın şehâdetlerini tahrîr ve zu‘mlarmca taraf-ı Hazret-i Risalet-penâhî’den yedlerine i‘tâ olunduğunu iddi‘â ve takrir eylediklerinde senedleri nezd-i halîfede karîn-i kabûl ve cizyeden mu‘âf ve müsellem olmaları bâbmda ısdâr-ı menşûr sadedinde iken reisü’r-rüesâsı olan Ebu’l-Kâsım ibn Mesleme’ye şekk ve şübhe ârız olup işbu sened mevzû‘ ve gayr-i mu‘temed olmak desâis-i Yahudiye’ye nazaran her ne kadar zâhir ise dahi defan li’ş-şübhe müverrih-i ahd olan Hatîb-i Bağdadî’ye bir kere arz olunmak enseb idüğün ifâde ile halîfeyi tergıb ve işbu re’y-i sedîdi halîfe der-akab tasvîb edüp müşârünileyhi ihzâr ve hakîkat-i hâli istihbâr eyledikte bâdî-i nazarda sened-i mezkûr müzevver ve masnû<sup>1</sup> olduğun takrir ve müdde‘âları bâtıl ve senedleri ihticâcdan âtıl olduğunu beyân ile mesnedini şöyle tenvir eyledi ki, sened-i merkumda muharrer olan şuhûddan Hazret-i Muâviye Hicret-i nebeviyye’nin dokuzuncu senesi yevm-i fetihde şeref-i îslâm ile benâm ve Hayber’in fethi Hicretin yedinci sâlinde vukü‘ bulduğu mesbût-ı mecelle-i vekâyi‘-nüvîsân-ı enâmdır. Kezâlik Sa‘d bin Mu‘âz Hazretleri dahi mâ-beynü’ş-şuhûd (4a) muharrer ve mevcûd olup müşârünileyh ise Hicretin beşinci senesi yevm-i Hendek’de cisr-i âlem-i fâniden güzer ve cânib-i illiyyine sefer edüp tevârih-i muhtelifeden hâsıl olan tefâvüt hasebiyle senedin mevzû‘iyyet ve butlânı zâhir ve müdde‘îler vechen-mine’l-vücûh cevâba kadir olamadıklarından sened-i mevzû‘ları şakk-gerde-i enâmil-i redd ' ve dervâze-i iddi‘âları yed-i sad ve i‘râz ile sedd olunup ahz-i cizye için müceddeden ta‘yîn-i ricâl ve fâzıl-ı mezkûrun işbu adâlet ve ıttılâ‘-ı mûcib-i füzûnu beytülmâl olduğu ve fenn-i târihin şeref ve lüzûmu bundan ma‘lûm olacağı muhtâc-ı delil ve nazar değildir. Lâ-cerem şems-i tâbân-ı Devlet-i aliyye mefârık-ı ibâda zıll-i efgen-i adi ü dâd olaldan berü mülûk-i sütûde-sülûklerinin fenn-i târihe ri'âyet ve rağbetleri nümâyân ve zâhir ve hasret-keş-i mülûk-i âfâk olan siyer ve âsâr ve gazavât ve ahbârları fî-küll-i yevm zabt olunmağla aktâr-ı kâsiye ve dâniyede şöhret ü şânları resîde-i rütbe-i tevâtür olup binâberîn bu hidmet-i seniyyeye her asırda bir münşî-i yegâne memûr ve her biri şahsına mahsûr olan reftâr u edâ ile izhâr-ı hünerde meşhûr olmuşidi.</span></p>
<p><span class="font15">Hoca Sa‘deddin Efendi’nin yazdığı târih “sihr-i helâl” kabilinden olup ancak inşâsı bu vaktin erbâb-ı ma‘ârifine beşî‘ görülüp filhakika “ta‘dîl-i kavâfî” zımnında mükerrerâtı hadden efzûn ve Türkî ve sâde ebyât ile târihi memlû ve meşhûndur.</span></p>
<p><span class="font15">Alî Efendi ise kelimât-ı gayr-i me’nûse istimâline mecbûr ve zabt ettiği vekâyi‘ “halâvet-i lafziyye” ve “letâfet-i ma‘neviyye”den dür olup (4b) Solakzâde ve Neşrî ve Oruç Bey ve Haddadî ve Malkoçzâde'nin âsârları dahi âmiyâne ve rekik ve anlardan sonra gelenler dahi vâdî-i mezkûrda anlara müsâhim ve şerik olup Na‘imâ merhûm Şârih-i Menârzâde’nin kemâl-i vuküf ile Enderûn-ı Hümâyûn’da cem‘ ettiği vckâyi‘i tertîb ve ilhâkât-ı mühimme ile tebvîb edüp târih-i hoş-âyende-i tıba‘-ı hass u âmm ve halefi olan Râşid Efendi ve Çelebizâde Efendi dahi bir târih-i mümtâz yazup âsâr-ı belîgâneleri pesendîde-i enâm olmuşidi.</span></p>
<p><span class="font15">Bunlardan sonra zabt-ı vekâyi‘ edenlerin halleri târihlerinden zâhir u nümâyân ve habt u halel ile âmihte olan müdevvenâtları fenn-i inşâda mahâreti olanlara rûşen ve ayân olup nevbet-i zabt-ı vekâyi<sup>1</sup> takdîr-i Rabbânî ile bu fakîr-i kem-bidâ‘aya müyesser oldukda ne sâde ve ne mu'akkad bir tarz-ı bedi‘ ihtiyâr ve münâsebet geldikçe âharlarm adem-i ma’lûmât ile iltizâm etmedikleri nasâyih u fevâid ve hikmet-i ilmiyyeden müstenbat ba‘zı kavâ‘id tahrîriyle tekmîl-i makâsıd edüp hüdâvendigâr-ı sâbık cennet-mekân zamânında muhassenât-ı târihim pûşîde ve mestûr ve kadr-i kemterânem bilinmemek ile mağdûr olmuşidim.</span></p>
<p><span class="font15">Serîr-i hilâfet ve erîke-i saltanat zât-ı bî-hemâl-i şâhâne ile kesb-i zînet ve alem-i âlemiyân kudûm-ı meyâmîn-i lüzûm-ı hidîvâneleriyle kesb-i mâye-i sürür u behcet eyledikde, refte refte âsâr-ı âcizâneme imrâr-ı nazar ve sebk-i elfâz ve ihtira‘-ı me‘ânîde olan tefettün ve mahâretim ma‘lûm-ı hümâyûnları olmak hasebiyle kadr u i‘tibârım zerreden kemter iken vüfûr u mekârim-i dâverâneleriyle felek-i şemse berâber olup beyne’l-akrân rütbemi terfi<sup>1</sup> ve bilâ-infisâl (5a) atâyâ-yi şâhâneleriyle dâire-i ta‘ayyüşümü tevsî<sup>1</sup> ve dâ‘iye-i şevk-i dem-be-dem ihtirâ‘-ı ma‘nâ ve ibdâ‘-ı terâkîb-i sâdıkü’l-fehvâya illet-i akvâ olup altmışaltı târihinden seksensekiz senesi evâiline dek Devlet-i aliyye’ler inde vukü‘-yâfte olan ahvâl-i tahbît-i vekâyi‘nüvisân ile resîde~i derece-i izmihlâl olduğuna binâen vekâyi‘-i mezkûre yerlü yerinden alâ-vechi’t-tahkîk cem‘ ve telfîk ve müceddeden kaleme alınarak tanzîm ü tensik olunması bâbmda bundan akdem emr-i hümâyûnları şeref-sudûr ve bu hidmet-i mûrisü’l-mefharete bu abd-i kesîrü’l-kusûr memûr olmuşidi.</span></p>
<p><span class="font15">İfâ-yi memûriyete teşmîr-i sâ‘id-i ihtimâm ve nice hakâik derciyle târîh-i mezkûr itmâm olunup, Dârü’t-tıbâ‘-ı âmirelerinde tab‘ u temsil ve birkaç mâh zarfında tekmil olunup, heves-kârân-ı semt-i inşâ ve taleb-kârân-ı vuküf-ı ahvâl-i a‘lâ ve ednâ olanlar hâhiş-i tâm ve şevk-i mâ-lâ-kelâm ile birer nüshasını istimlâke tâlib ve re’is-i Dârü’t-tıbâ‘-ı âmire hücûm-ı hâhiş-kerân sebebi ile teclîd ve îsâlde mübtelâ-yi metâ‘ib olup bu himmet-i cihân-sûd-ı şâhâne cümleyi memnûn ve mesrûr ve fuzûnu a‘vâm-ı ömr ü şevketleri da‘vâtma mecbûr eyledi. Umûm-ı nâsda olan rağbet-i hâhiş mesmû‘-ı hümâyûnları olmaktan nâşi seksensekiz evâilinden sâl-i cülûs-ı cihân-dârîleri olan ikiyüzüç senesine gelince vâki<sup>1</sup> olan ahvâl-i devlet ve vukü‘ât-ı saltanat tenkîh ü ıslâh ve zevâid-i mâ-lâ-ya‘nî ıtrâh olunup cild-i sânî i‘tibâriyle tab‘ olunmak bâbmda irâde-i menâyih ifâde-i mülûkâneleri ta‘alluk eylediğine binâen emr-i cihân-muta‘a imtisâl (5b) ve vekâyi‘-i mezkûrenin tertîb ve tashihine iştigâl olunup, iltizâm-ı vakt hasebiyle tahrîr olunan ba‘zı mevadd, ber-minvâl-i meşrûh cerh ve ta‘dîl ve katı çok nevâdir-i ahbâr ve havâdis-i garîbe-i rüzgâr ve kavâid-i mülkiyye ve mesâil-i hükmiyye derciyle inşaallah tekmil olunup, mukassem erzâk da’îl ü cesîm olan atebe-i gerdûn-ı mertebe-i şâhânelerine arz u takdim olunur.</span></p>
<ul style="list-style:none;"><li>
<p><span class="font14">&lt;1 0» &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;J t_ &lt;1W Luâ Aûlc-VI </span><span class="font0" style="font-variant:small-caps;">JajüjIj</span></p></li></ul>
<p><span class="font15" style="font-weight:bold;">Bakıyye-i Vekayi‘-i Sene Semân ve Semânîn ve Mi’e ve Elf</span></p>
<p><span class="font15">Garibe: Sinîn-i çendinden berü Ordu-yi hümâyûnda zahmet-i sefer ile muztarr olan ricâl-i devlet Âsitâne-i sa‘âdet’e gelüp istikrâr-ı makam ve nevâziş ü ikrâm ile bekâm olmak ümniyesinde iken kimi hilâl-i tarîkde ve kimi Dârüssaltana’da tecerrü‘-i kâs-i azl ü infısâl ve hey’et-i mütenekkire ile erbâb-ı töhmet gibi vâhiden ba‘de vâhid hânelerine gelüp</span></p>
<ul style="list-style:none;"><li>
<p><span class="font14"><sup>6</sup> &nbsp;&nbsp;&nbsp;Yüce makama yükselmişlerin yüzü suyu hürmetine içinde bulunduğum durum ve isteklerim için Allah’tan yardım diliyorum,.</span></p></li></ul>
<p><span class="font15">[Mısr]â‘: &nbsp;&nbsp;&nbsp;&nbsp;&nbsp;&nbsp;&nbsp;ÂAûkJI </span><span class="font3" style="font-variant:small-caps;">j</span></p>
<p><a name="bookmark239"></a><span class="font15">makalesini güzârende-i lisân-ı hâl eyleyüp şerif ü vazî‘ bu keyfiyeti emr-i beşi<sup>1</sup> görüp himmetlerine fütûr ve sa‘y ü kûşişlerine kusûr târî olmuşidi. Mısır seferi avdetinde giriftâr-ı meşâkk u metâ’ib olan ashâb-ı merâtib ve şâir hademe-i devlet vâsıl-ı Asitâne-i sa‘âdet oldukları hîn-i şehriyâr-ı İskender-i temkin dâme fi avni’l-meliki’l-mu‘în hazretleri hizmetlerini zâyi‘ buyurmayıp cümlesini makamlarında ibkâ u takrir ve deycûr-ı hâne-i emellerin envâr-ı âtıfet-i cihân-bânîleriyle tenvir buyurdukları kemâl-i adi ü nasafet-i hümâyûnlarını isbât ve te’yîd ve zamân-ı sa‘d-ı (6a) iktirânlarında sadâkat-kârân-ı erbâb-ı sefer ü hazara her bâr hüsn-i mükâfât ve cezâ hasâis-i mülûkânelerinden olduğunu ezhân-ı âliye ashâbma rûşen ü bedîd buyurdular.</span></p>
<h3><a name="bookmark18"></a><span class="font15" style="font-weight:bold;"><a name="bookmark240"></a>Ba‘zı Havâdis</span></h3>
<p><span class="font15">Kâimmakâmlık ile yeniçeri ağalığını cem‘ eden Vezir Yeğen Mehmed Paşa Aydın muhassılı nasb u ta‘yîn ve Mehmed Ağa müşârünileyhe câ-nişîn kılındı. Şehriyâr-ı sütûde-girdâr hazretlerine şehzâdelikleri evânmda birer cihetle kesb-i temahhuz ve ihtisâs edenler derece-i kurbiyetlerine nazaran melhûz-ı nigâh-ı re’fet ve mekârim ve ihrâz-ı merâtib ve kesb-i fevâid ü megânim ile mahsûd-ı halâyık u avâlim olup taraf taraf kâr-sâz-ı umûr ve mâ-yu‘awel-i cumhûr olmuşlar idi.</span></p>
<p><span class="font15">Devletini hazm ile dâire-i hadd ü edebi tecâvüz etmeyenler câh u ikbâl ile pâyidâr ve semt-i hırs u tama<sup>1</sup> a sülük ile mekkâr-ı umûra tasaddî edenler dûr-bâş-ı tevbîh ve muâheze ile mahall-i ibret-i veliyyü’l-ebsâr oldular. Tefâsil-i hâlleri inşaallah zîrde zikr ü îrâd ve tehzîb-i ahlâk u istikmâl-i nefs dâ‘iyesinde olanlar ikâz ve irşâd olunur.</span></p>
<p><span class="font15" style="font-weight:bold;">Vürûd-ı Kâsidân-ı Kabâil-i Tatar ve İstigâse-i ehl-i Kırım ve Memûriyet-i Fakir bi-Tenkîh-i Mevâdd-ı Musâlaha</span></p>
<p><span class="font15">Kaynarca’da zarûriyyü’l-ihtiyâr olan musâlaha şurûtundan serbestiyet-i Tatar maddesiyçün tarafeyn murahhaslarının yek-dîğere i‘tâ eyledikleri</span></p>
<ul style="list-style:none;"><li>
<p><span class="font14"><sup>7</sup> &nbsp;&nbsp;&nbsp;Bu mısra Câhiliye şairlerinden Îmriu‘l-Kays’a atfedilmektedir. Manası şöyledir: Rızık toplamak ve savaşmak için dünyayı dolaştım. Benim için önemli olan bu savaşlardan sağ salim eve dönmektir.</span></p></li></ul>
<p><span class="font15">sened Âsitane-i sa‘âdet’de dahi tasdik olunmak üzre iken Kırım halkı serbestiyet maddesinden zarâr-ı âcil fikriyle muztarib olup müte‘addid mahzarlarıyla birkaç nefer-i müte'ayyin kimseyi Âsitâne-i sa'âdet’e irsâl ve def<sup>1</sup>-i mazarrat-ı serbestiyet ile Kırım hanları (6b) kemâfi’l-evvel Devlet-i aliyye tarafından nasb ve hutbe ve sikke ism-i sâmî-i şâhâne ile tezyin olunup Sâhib Giray hanlık mesnedine ik‘âd olunmak mes‘ûlâtına müteferri<sup>1 </sup>ba‘zı mevadd bast u îrâd etmeleriyle ma‘rûzâtları südde-i serîr-i a‘lâya arz olunup fılhâl bir meclis-i hâfil in‘ikâdiyle husûs-ı mezkûr ulemâ-yi izâm ve ricâl-i devlet miyânelerinde müzâkere olunup kavm-i mezkûrun iltimâsları her ne kadar şurût-ı ma‘kûdeye mugayir ise dahi Rusyalu tarafına inhâ ve bu madde muhâlif-i hükmi şer‘-i garrâ olduğuna binâen tesvîg-i şer‘-i şerif derecesinde temşiyet-i maslahata Devlet-i aliyye mecbûr olduğunu ifâde ve inbâda fâideten-mâ husûlü mümkün olmazsa dahi bir nev‘-i mahzûr hâtıra hutûr etmeyüp fürû‘âtiyle bu maddeyi müstakillen söyleşmek ve ba‘zı şurûtta olan mübhemâtı hail ve îzâh etmek zımnında vâkıf-ı hâl bir kimsenin ta‘yînini erbâb-ı ârâ meclisde tefevvüh eylediler. Evvel ve âhir vâki<sup>1</sup> olan mükâlemâtm mezâyâsına ıttılâ‘-ı âcizânem zâhîr olduğundan başka birkaç defa re’sen Rusyalu tarafına memûriyetim hasebiyle derece-i istikâmetime bi’t-tecrübe âşinâ olan uzemâ-yi devletin ba‘zıları memûriyetimi işrâb ve meclisde bulunan zevâtm şâiri dahi bu re’y-i müveccehi istisvâb etmişler idi.</span></p>
<p><span class="font15">Makâm-ı sadâret-i uzmâdan zîrde âtiü’l-beyân olan mevâddı mutazammm tahrîrât ile Kırım cânibinden vârid olan mahzarlar yedime i‘tâ ve lisânen ba‘zı mevadd dahi tenbîh ve îsâ olunup hîn-i vedâ‘da sît-i iştihârı münteşir-i aktâr ve umûr-i (7a) külliye-i devlete re’y-i sakîm ve fıkr-i akim ile ta'arruz ve müdâhalesi bedîdâr olan Yazıcı Ahmed Efendi lisânen “size ba‘zı madde sipâriş edecek” deyü Reisülküttâb İsmâil Bey Efendi ihbâr edüp yazıcı yerinde mûmâileyh ile mülâkât olundukta mün‘akid olan şurût-ı musâlâhanın cümlesine vaz‘-ı engüşt dahi ü ta‘rîz ve esâs-ı muhâdenenin her ___ rüknünü hedm ve tenkîz edüp “filân madde şöyle olsun ve serbestiyet bir Ç) veçhile kabûl olunmasın ve i‘âde-i harb iktizâ eyler ise de itsün” kelâm-ı gayr-i ma‘külünü tekrir edüp mu‘âraza ve cedel tevlîd-i âfet ü hatar eyleyeceği mukarrer olduğundan bi’z-zarûre mümâşât olunup hücûm-ı veleh ve hayret ile kıyâm hengâmmda “Bâbıâlî’den size verilen harc-ı râhdan mâ‘adâ şevketlü efendimiz dahi iki bin guruş in‘âm ettiler” deyü âdemlerimize teslim olunmasını tefhim eyledi.</span></p>
<p><span class="font15">Fakır der-akab reis efendiye gelüp mâcerâyı bast u takdim ve mûmâileyhin tenbîhât-ı zâifesi mîr-i müşârünileyhi gâyetü’l-gâye te’lîm edüp ma‘ân sadrıazama keyfiyet beyân olundukta yazıcının tenbîh ettiği maddelerin ednâsı i‘âde-i harbi mûcib ve el-yevm Rusya Feld Mareşali Yaş’da mukîm olmak hasebiyle memâlik-i mahrûseye hücûm ve Devlet-i aliyye’yi muztarib eyleyeceği meczûm olmağla “Bâbıâlî’den size ne tenbîh olundise ol veçhile edâ-yi hidmet ve mûtabassırâne hareket eyleyesiz” deyü tekîd-i hâl ve sâl-i mezkûr Şâbam’nm onyedinci günü Yaş tarafına sevk-i semend-i isti‘câl ve rûz-ı hareketin onüçüncü günü kasaba-yi mezkûreye (7b) dâhil ve ihzâr olunan hâneye nâzil olduk.</span></p>
<p><span class="font15">Birkaç saatten sonra Rusya Feld Mareşali Romançof ile iltikâ ve hâmil olduğumuz tahrîrât i‘tâ olunup tercümeye ihâle ile bir gün âsâyiş ve istirâhatimizi îmâ eyledi. Ferdâsı bizi da‘vet ve feth-i derîçe-i sohbet edüp “devletinizin lisânen size ifâdesi nedir? Ve mugâyir-i şart kaleme aldıkları keyfiyet televvün ve nakz-i ahdi müstevcib değilmidir?” dediğinde fakır cevâba âğâz edüp “serbestiyet-i Kırım maddesi esâs-ı saltanat-ı islâmiyye olan dîn-i mübîn ve şer‘-i güzîne mugayir olmamak içün iki üç seneden berü imtidâd-ı hurûb ve muhâsamet ve bu sebeble tarafeyn giriftâr-ı envâ-ı hasâret oldukları sizin dahi ayânen malûmunuzdur. Şurût-ı ahidnâmede kavm-i Tatar’ın serbestiy etlerine halel gelmemek üzere umûr-ı mezhebiyyelerin ser-i diyânet-i Muhammediyye olan padişah-ı İslâm tarafından şerî‘atleri muktezâsınca tanzîm ederler” deyü musarrah olup şerî‘at-i îslâmiyyede içtimâ<sup>1</sup>-ı halîfeteynin üntinâT maTûm ve kavm-i Tatar’ın bu cihetle vücûb-ı bî'atleri bir emr-i gayr-i mevhûm olup madde-i mezkûrede ke’l-evvel hutbede ism-i sâmî-i şâhâne ve ba‘dehû nâm-ı hânî zikr olunup, Tatar serbest olmaları takribiyle müntehâbları olan hanı nasb ettiklerinde teba‘iyyet-i dîniyyeleri ta'ayyün etmek içün Devlet-i aliyye’den fermân ve teşrîfât gitmek maddeleri tasrîh olunmadığından ulemâ-yi Kırım ta‘addüd-i halîfeteyn kaziyesini ahâli-i kabâile işâ‘at ve umûr-ı dîniyyelerine fesâd tatarrukunu beyân ile kavm-i mezkûru îkâz ve irşâd (8 a) ve bu hutûb-ı lâzımüT-ihtimâmı şer‘e tatbik içün arz-ı mahzarlar ile Âsitâne’ye gelüp ref-i akîre-i feryâd eylediklerinden gayri mukaddemâ serbestiyete sûret-i rızâ irâ’etleri mâl u cân havlinden ve evlâd u lyâlleri esîr olmak vehminden neş’et ettiğini beyân ve “bâ-husûs Yenikale ve Kılburun ve Kerş limanı Devlet-i aliyye yedinden intizâ olunmak lâzım gelür ise etrâfımız mesdûd ve rişte-i emniyetimiz ma‘küd olup giderek bu kaziyye ne netice vereceği ezhân-ı âliye eshâbına meşhûd olup hâlimize rahm ve şefekat olunmadığı hâlde cümlemiz terk-i evtan ve memâlik-i mahrûsede ittihâz-ı mekân içün bize izn ü ruhsat ihsân olunsun” dediklerinde iddi‘âları umûr-ı diyânete müt'allik olduğundan ulemâ-yi izâm ile meşveret ve beher hâl şer‘-i şerife mutâbakat bulunması emrinde yek-sâk-ı muvâfakat olmalarıyla bi-hasebi’ş-şer‘ kavm-i Tatar’ın meb‘ûslarına cevâb vermekte Devlet-i aliyye’ye acz ve ıztırâb târî ve merkumların halecân-ı derûnların izâle ile serbestiyetlerin şer‘e tatbik lâzime-i himmet-i mülk-dârı ve dindârı olup şöyle ki “mukaddemâ Yenikale ve Kerş limanı talebinden keff-i yedd ve bunlara bedel Kılburun kalesiyle iktifa sûreti Prusya kralı tarafından der-i devlet-medâra tahrîr olunduğuna binâen Kılburun’a kanâ‘at ve zikr olunan Yenikale ve Kerş’den ferâgat veyâhud bilakis tesviye-i maslâhat ile kavm-i mezkûrun istihsâl-i emniyetine sa‘y ü gayret eylemenizi sadrıazam hazretleri dostâne tarafınızdan memûl eder ve bu keyfiyeti inhâdan garaz-ı aslî, fesh-i mevadd-ı musâlaha olmayup (8b) mücerred a‘zâr-ı şer‘iyyeyi beyân ve bu hatb-i</span></p>
<p><span class="font15">cesîmi hüsn-i kalıba ifrâğ ile tekmil noksandır” denildikte, Romançof cevâba âğâz ve “serbestiyet ve redd-i kılâ‘ sohbetlerinde fî-mâ-ba‘d îrâd-ı kıl u kâl abese iştigâl kabilinden olup Prusyalu’nun vech-i muharrer üzere ta‘ahhüdü</span></p>
<p><span class="font15">^dahi fuzûli ve Tatarların ba‘zısı bu maglatayı ettiyse dahi maglataları tahrike makrûn ve kavm-i mezkûrun ekserisi serbestiyetten memnûn olup devleteyn miyânma bunlar dâimâ ilkâ-yi buğz u adâvet ettikleri, târihlerde mastûr ve •— serbestiyetleri sebeb-i râhat ve huzûr olacağı zâhirdir. Yâ mahlûliyyet-i</span></p>
<p><span class="font15">hakikiye veyâhud li-emrin-mâ han azli lâzım geldikte müntehâblarmı nasb</span></p>
<p><span class="font15">ve Devlet-i Osmâniyye tarafından tebriki hâvi teşrîfât gönderilmekte beis yoktur. Ancak fermân irsâli iktizâ-yi mahkûmiyet ile serbestiyetlerini imhâ ve tavr-ı sâbıklarını ayni ile ibkâ etmektir. Bu sûrette lafz-ı fermânm tasdik-nâmeye idhâli müte‘azzirdir” dedikte filhâl mukabele ve “serbestiyetin şeri‘at-i Muhammediyye’ye vücûb-i tatbiki bâlâda tafsîlen beyân olunmuşidi. Fermân hânlığm cevâzma izin kabilinden olup içtimâ'-ı halîfeteyn maddesi ancak bununla müntefî ve bu takdirde ta'allülü vâhîdir” denildikte, “muhabbet-nâme yazılmasını tefevvüh edüp, muhabbet-nâme akrândan iki şahsın birbirine yazdığı kâğıda ıtlâk olunup, tesâvî-i elkâb</span></p>
<p><span class="font15">tesâvî-i zevât îcâbiyle özr-i mezkûr alâ hâlihi kalmak iktizâ eder” denildikte “şu fermân lafzı mümkün değil, bir gayr-i ta‘bîr bulunsun” dedikte, “nâçâr semt-i mugalataya zehâb lâzım gelüp, fermâna bedel lafz-ı menşûr (9a) yazılsun” denildikte ma‘nâsım tercümânlarından istifsâr ve mestur dahi “bu lafz muhabbet-nâme ile fermân meyânında müsta'mel bir lafzdır” deyü ma‘lûmât izhâr edüp fılhâl sûret-i rızâ irâet ve hutbe ve sikke ve şâir mübhemâtm îzâhma mübâşeret ve tarafeynden kil u kâl-i resîde-i serhad gayet olup nihâyetü’n-nihâye mukaddemâ Devlet-i aliyye murahhaslarıyla karâr-gîr-i nizâm olan şurûtun ba‘zı mevaddı tenkîh ve mübhem add olunan husûslar tıbk-ı irâde-i Devlet-i aliyye üzere tavzih olunup tafsili ahid-nâmede mastûr olduğundan tekrir ve iksârdan tehâşî olundu. Bundan sonra kelâm Eflak ve Boğdan maddelerine müncer olup memleketeyn kemâkân dâhil-i kabza-i tasarruf-ı devlet olup ahâlisinin âsâyiş-i hâllerine bâdî olan mu‘âfıyât ve imtiyâzât-ı kadîmenin hıfz ve vikayesini hâvi şerâit-i ahid-nâme cümleye işâ‘at olunup izhâr-ı teşekkür ve îfâ-yi uhûdu şâmil istirhâmât zımnında Boğdan ve Eflak memleketlerinden bi’l-ittifâk ikişer nefer boyarlar intihâb ve Âsitâne-i sa‘âdet’e izhâb olunduğu bundan akdem bir kıt‘a mektûb-ı dostâneleriyle sadrıazam hazretleri tarafına ifâde olunmuşidi.</span></p>
<p><span class="font15">Memleketeyn-i mezbûreteynin Devlet-i aliyye’ye redd ve teslimi husûsunda murahhaslarımız ile akd ü temhîd olunan şurûtta iki senelik cizyeleri taleb olunmayup “ba‘dehû cizyelerini meb‘ûslarıyla teslim ve ceddi emced-i hazret-i şehriyârî Sultan Mehmed Hân tâbe-serâhu hazretleri devrinde mütemennî oldukları imtiyâzât ile kâmyâb ve tekâlîf-i muhdeseden siyânet olunalar” deyü beyân olunmağla kâ‘ide-i mer‘iyye-i (9b) düvel üzere maddesi mu‘ayyen ve ma‘lûm olan şurûtun ibkâsma müsâ‘ade olunup, imtiyâz-ı ta‘bîr-i mücmelinden himâyet ve siyânet-i kâmileden gayr-i ma‘nâ mütebâdir-i ezhân olmamağla ol dahi icrâ ve iltimâsları üzere Boğdan voyvodalığı Ligor’a tevcih ve bu mukabelede bir akçe almmayup âsâyiş ve himâyet-i re‘âyâ tarafına te’kîd olunduğu mukaddemâ makâm-ı sadâretten cânib-i dostânelerine tahrîr olunmuşidi.</span></p>
<p><span class="font15">Âsitâne’de olan maslahat-güzârları “devr-i Sultan Mehmed Hân-ı râbi‘de mütemetti‘ oldukları imtiyâzât ta‘bîrinin müfâd-ı memleketeyn boyarlarının intihâb eyledikleri kimse kayd-ı hayât ile voyvoda nasb olunmak ma‘nâsmı mutazammmdır” deyü iddi‘â ve şurût ve ahidnâmelerde bu makûle lugaz ve mu'ammâ misillü ta‘bîrât-ı mücmele tahrîr, ba‘dehu “ma‘nâsı budur” deyü tefsîr-i mesbûk bi’l-misl olmayup ihticâcdan sukütu inde’l-kül müsellem ise dahi mebde-i saltanat-ı Osmâniye’den bu âna gelince tedvin olunan vekâyi<sup>1</sup>-nâmelere mürâca‘at olundukta katan bu makûle kayıd bulunmayup ma‘nâ-yi mezkûre nazaran Eflak ve Boğdan’m Devlet-i aliyye’ye redd ü teslimi, teslim lafzı ve ma‘nâ-yı tasarruf-ı Devlet-i aliyye’den ârî olmak iktizâ eyleyeceği zâhir olmağla “bu makûle el-gâzât ve mübhemât hail ü beyân olunmadığı sebebi ile bu taraftan verilecek tasdîk-nâme sûret-i te’ehhür kabûl eyledi” denildikte, Memleketeyn Devlet-i Osmâniye’nin mülk-i mevrûsu olup himâyet ve siyânetleri ve voyvodaların tecrîm ve tagrîminden vikâyetleri ve re‘âyânm râhatla kesb ü kâra iştigâllerinden hâsıl ve fürû-nümâniye devlete râci‘ olduğu mülâhazâtı mukaddemâ (10a) dostâne o tarafa ifâde olunduğundan gayri Memleketeyn bu seferler takribi ile mâl ü cân ve evlâd u nisvândan dûr olup bunlara bir nev‘i mükâfât-ı cinsiyet iktizasiyle lâzım geldiğini imparatoriçe teemmül ve birkaç def a tekavvül etmekle himâyeleri iltizâm olunmuşidi.</span></p>
<p><span class="font15">Maslahat-güzâr’m bu ma‘nâlara tasaddisi hilâf-ı şart olup “fî-mâ-ba‘d izhâr-ı gılzet ve huşûnet ile miyâneyi tebrîdden fâriğ olması ve bu maddeyi mesâlih-i tarafeyne tevfîk ile rü’yet etmesi tarafına müekkeden tahrîr olunur” deyü hatm-i kelâm akabinde Devlet-i aliyye’nin büyük elçisi olan Abdülkerim Paşa’mn Özi tarafından azimeti tasvîb olunmuş, semt-i mezkûr i‘mâr ve âbâdânîden hâli ve Devlet-i aliyye elçilerinin i‘tibâr ettikleri tarîkin hilâfı olmak cihetiyle hatt u tirhâlde zahmet ve meşakkat çekileceği tasavvur olunduğundan yine ke’l-evvel Leh derûnundan Kiev’e ve andan Peterburk’a gidilmek sûretini sadnazam dostları lisânen tenbîh etmekle “bu maddenin dahi bu veçhile temşiyeti mûcib-i mahzûziyetleri olur” denildikte, Leh’den Peterburk’a varınca re‘âyâ pâ-zede ve Özi’ye müsâmit olan Urhankrat ve Mirhorad ve şâir o tarîkde bulunan bilâd ve kasabât halkı tekâlif-i şâkkadan âzâde olmak cihetiyle mücerred elçi paşanın refah u râhatı içün o taraf tercîh - olunmuşidi. “Çünki böylece münâsib görülmüş, ol veçhile amel olunur” deyü hatm-i kelâm eyledi. Mükâleme birkaç saat mümted olup tarafeynde sâmit ve kelâl müşâhede olunduğundan “kusûr maddeler inşaallah yarınki gün müzâkere olunur” diyerek (10b) meclisten nehzat ve sâkin olduğumuz menzile azîmet olundu. Bir günden sonra yine mülâkât ve reisülküttâb efendinin seyr-i sefâin ve şâir mevaddı müş‘ir tarafımıza irsâl eylediğin bir kıt‘a kaimesi hilâl-i tarîkde resîde olup hâvi olduğu husûsların müzâkeresine bed’ ü mübâşeret ve Asitâne’de mukîm maslahat-güzârın sû-i hareketi ve devleteyni bir birinden tebrîd ile fesâd-ı niyyeti beyân olunup hattâ Eflak ve Boğdan taraflarından gelen boyarları hânesinde habs edüp kapıya ofçiyal ile gönderdiğini ve Eflak voyvodası tarafına varmalarını men‘ eylediğini ve üserâ maddesi Rusya Devleti’nde rızâlariyle tanassur eden ve kezâlik Devlet-i aliyye’de kabûl-i İslâm edenlerden mâ‘âdâsı ıtlak olunmak mu‘âhede olunup bu cânibde bulunan üserâya ba‘de’s-su’âl rızâlariyle İslâmiyeti ikrâr edenlerden mâ‘âdâsı bilâ-tevkîf tarafına verilmekte iken tercümânı Gürciyü’l-asl şahs-ı nâdân “bilâ-su’âl üserâyı vermelisiz ve mukaddemâ bey‘ ü şirâ ile Asitâne ve memâlik-i mahrûsede mevcûd olan Gürcü esirleri ale’l-ıtlâk tarafımıza teslim olunsun” deyü izhâr-ı huşunet edüp Gürcü üserâsı sinîn-i mütetâvileden berü Devlet-i aliyye’de ibtiyâ‘ ile istifrâş oluna gelüp tevâlüd ve tenâsül sebebi ile infikâkları müstahîl ve şeri‘ata müte‘allik mevaddan olmakla istirdâdı mûcib-i fitne ve bâ‘is-i kal ü kil olup “binâberîn bu i‘zâz merküma iş‘âr olundukça mülzem olmadığından gayri li-ecli’ş-şikâye ya‘ni bu maddeyi sûret-i uhrâda hikâye için bu tarafa geldiğini Asitâne’den bize tahrîr etmişler. Mersûmun (İla) îrâd edeceği maglatasma vücûd verilmemek ve Gürcü üserâsı istisnâ olunmak meşhûr olan insâf ve reviyetlerinden memûldür” denildikte, ahid-nâmeden hâriç vaz‘ u hareketten tevakki etmek zımnında mukaddemâ maslahat-güzâra tenbîh olunup Gürcü üserâsı maddesini umûma hami ile iddi‘âya tasaddî etmiş vâkfa tevâlid ve tenâsül sebebi ile evlâd-ı vâlideden fekk olunmak lâzım gelüp fer‘ ü asl-ı âteş-i hicrân ile süz u güdâzdan hâlî olmayacakları zâhirdir. Bu maddeden keff-i yed eylemesi maslahat-güzâra tahrîr olunup “mûcib-i nefret olan evzâ‘dan men‘ ü zecr olunacağından başka tercümân dahi tedîb olunur” deyü rû-yi mülâyemet izhâr eyledi. Tahrîrât-ı mezkûrenin bir maddesi dahi seyr-i sefâin olup bu maddenin dahi müzâkeresine ibtidâr ve mukaddemâ Bahr-i siyâh’da topsuz ve tüfengsiz müte‘ârif ve ma‘lûm tüccâr sefineleri ticâret etmek ve Bahr-i siyâh ve sefîdden vârid olacak Rusya sefineleri Asitâne’ye dek gelüp, Bahr-i siyâh sefinesi Bahr-i sefîd’e ve Bahri sefîd sefinesi Bahr-i siyâh’a tecâvüz etmemek ve nihâyetü’n-nihâye Bahr-i siyâh sefineleri Marmara Deryâsı’nda Erdek ta’bîr olunur ada ve emsâli şîre hâsıl olacak adalarda güzâr edüp bir tarîk ile Bahr-i sefîd Boğazı’nı geçmemek nizâmı karar-dâde olmak üzere iken bi-kazâ-illâh-i te‘âlâ zarûriyyü’l-in‘ikâd olan musâlahada ale’l-ıtlak “sefâin-i Rusya bahreynde ve her türlü sularda geşt ü güzâr edeler” deyü şart ve “tasdîk-nâmeye kayd</span></p>
<p><span class="font15">olunmuş madde-i mezkûrenin mesâlih-i Devlet-i aliyye’ye mugâyereti müberhen olup bâdî-i Bahr-i siyâh’da âlât-ı (11b) harbiyeden hâlî ve tüccâra mahsûs sagîr ve sâde sefineler i‘mâl olunup Bahr-i sefîd Boğazı’nı tecâvüz etmemek ve Bahr-i sefîd’e şâir düvel gibi Rusyalu’nun her güne sefîneleri icrâ olunmak nizâmını sadr-ı müşârünileyh hasseten tarafınızdan me’mûl eder” denildikte “sinîn-i vâfireden berü bezl-i mâl ve ifhâ-yi asker ettiğimiz Ç)| iki maddenin husûlü ümidiyle olup biri serbestiyet ki fitne-i Tatar ile çektiğimiz mihnetlerden kurtulmak illetine mebnî idi. Ve İkincisi şâir düvel gibi tahsîl-i fevâid-i ticâret etmek idi. Bu iki maddenin bundan ziyâde sohbetini etmek me’mûriye timden hâriç ve sa‘y etsem dahi bir semere hâsıl olmaz” deyü kat‘î cevâb verdikten sonra Kırım Seraskeri Vezir İbrahim Paşa’ya ve Bender muhâfızı Vezir Abdülcelilzâde Mehmed Emin Paşa’ya ve mîr-i mîrândan İşbozlu Abdullah Paşa’ya tertîb olunup yed-i emânetime teslim olunan harçlık ve esvâb Rusya feld mareşaline teslim ve müşârünileyhim tarafına müsâra‘aten îsâli tefhim ve bir gün sonra yedimize cevâb-nâmeler i‘tâ olunup ruhsâ-yi sû-yi Asitâne-i sa‘âdet ve evliyâ-yi devlete tafsîl-i mâcerâ ile tekmîl-i memuriyet eyledik.</span></p>
<p><span class="font15">Lâhika: Bu hidmet-i âcizânem irâde-i Devlet-i ebed-müddete tevâfuk eylediğinden sadrıazam ve şâir erkân-ı devlet taraflarından mazhar-ı şâbâş ve tahsîn ve va‘d-i mükâfât-ı âcile düçâr olduğum zahmet ve meşakkat teskin olunup tenkîhât-ı mezkûre tasdîk-nâmeye idrâc ve sâl-i mezkûr Zilkadesi’nin yirmidördüncü günü Rusya maslahat-güzârı Bâbıâlî’ye ihzâr ve tasdîk-nâmeler (12a) mübâdelesi akabinde</span></p>
<p><span class="font15">Mihnet diğeri keşîd ve işret diğeri dîd<a name="footnote40"></a><sup><a href="#bookmark241">40</a></sup><sup></sup></span></p>
<p><span class="font15">Müeddâsınca evvelâ reîsülküttâb efendinin bol yenlü a‘lâ bir sevb-i semmûr ile kadri iTâ ve sâniyen maslahat-güzâra ve dîvân tercümânına birer _ ferve-i semmûr giydirilüp, maslahat-güzâr maiyetinde olan sır kâtibi ve tercümâna dahi birer ferve-i kakum iksâ olundu.</span></p>
<p><span class="font15">Sâhib Giray Han’ın çünki hanlığı karâr buldu, Mîr-i alem Mehmed Bey ile müşârünileyhe teşrîfât ve menşûr-ı padişahî irsâl olunup, bu sebebler ile kulûb-i nâsda olan dağdağa ve ihtilâç zâil ve evliyâ-yi devlet memûnü’l-gâile dâd ü sited ve te‘âtî-i umûr ile müştagil oldular. İşbu mükâleme-i <a name="bookmark242"></a>mühimme vaktiyle medâr-ı kelâm-ı erbâb-ı nakz u ibrâm olur cezmiyle vekâyi‘nâme-i devlete kaydı muktezî iken Enverî Efendi’nin adem-i zabtı ve bu tenkıhâtı tahammül-i meşakkat-i saht ile bu fakîr-i bî-baht kuvvetten fi‘le îsâl etmiş iken reis efendiye azv ü isnâdı kasd-ı müdâhene ile husûl-i devâ‘î metâlib garazına mahmûl olduğu müsellem-i erbâb-ı uküldür.</span></p>
<h3><a name="bookmark20"></a><span class="font15" style="font-weight:bold;"><a name="bookmark243"></a>Vukü‘-ı Tevcîhât</span></h3>
<p><a name="bookmark244"></a><span class="font15">îş bu Şevvâlülmükerrem’in altıncı günü Bâbıâlî’ye leylen da‘vet ile kesb-i mâye-i meserret eden ricâl-i devlet ve şâir hademe-i saltanat hâzır ve müheyyâ oldukları sadr-ı vâlâ-kadre inhâ olunup ricâl-i bâb ve defterdârân şeref-i ibkâ ile kâm-rân ve yalnız küçük tezkireci vekili Selim Efendi asi ve sâbıka mektûbî vekili Mehmed Emin Efendi kethüdâ kitâbetine nakl olundu. Mansıb-ı tevki‘i ile reis-i esbak Abdullah Efendi mesrûr ve defterdâr emânetiyle Âtıfzâde Ahmed Bey nâil-i etemm-i hubûr (12b) olup rûznâmçe-i evvel mansıbı Said Efendi’ye ihsân ve baş muhâsebe ile Ali Râik Efendi ferhân ve tersâne emâneti ile Sırrı Selim Efendi memnûn ve şehremâneti ile Benli Mustafa Paşazâde Abdullah Bey’in kadr ü i‘tibârı efzûn olup, şâir menâsıb dahi erbâbına tevcih ve bu ni‘met-i bî-minnetten hisse-mend olmayanların ba‘zısı atâyâ-yi şâhâne ile terfih olunup Yeniçeri Ağası Mehmed Ağa ve Bostancıbaşı Halil Ağa ve Mîrâhur-i evvel Hacı Mustafa Ağa ve kapıcılar kethüdası Halil Bey ve Mîrâhur-ı sânî Said Bey ibkâ ve sipâh ağalığı ile Çerkeş Mehmed Bey ve silâhdâr ağalığıyla Sâdık Ağazâde Tâhir Ağa ve cebecibaşılık ile Kadri Ağazâde nâil-i e‘azz-ı matlab ü münâ ve şâir menâsıb ile erbâb-ı haysiyyet ve istihkâk-ı mazhar-ı mekârim ve işfâk oldu.</span></p>
<h3><a name="bookmark21"></a><span class="font15" style="font-weight:bold;"><a name="bookmark245"></a>Tevcîhât-ı İlmiyye</span></h3>
<p><span class="font15">Şeyhülislâm Efendi hannâniyyet-i übüvvet iktizâsiyle mahdûmları Mustafa Bey Efendi’yi refite refite terfi‘-i câh ile i‘zâz ve diraht-ı âmâlini dest-i himmetle karîn-i tebahtur ve ihtizâz etmek fikrinde olup binâberîn bu ümniyyeyi arz-ı südde-i a‘lâ ve Edime pâyesiyle Selânik kazâsım mahdûm-ı mûmâileyhe ricâ ve arzına müsâ‘ade-i seniyye-i cihân-dârî erzânî ve zikr olunan rütbe ve mansıb ile pâ-nihâde-i medâric-i kâm-rânî oldu. Sâbıka Üsküdâr kadısı Veliyyüddîn Efendizâde Mehmed Emin Efendi’nin bi-hasebi’t-tarîk Şam-ı şerif kazâsiyle küll-i mutarrâ-yi kadr ü i‘tibârı güşâde ve</span></p>
<p><a name="bookmark246"></a><span class="font15">Haleb kazâsiyle Kuş adalı Mustafa Efendi’nin mürg-i emeli (13a) mahbes-i medârisden âzâde kılınıp Trabzonî Mehmed Efendi dahi Kuds-i şerif ile dest-zen-i şevk ü tarab ve vuku<sup>1</sup> bulan silsileden hazz ve nasibi olan müdemsîn-i kiram dahi hâllerine göre nâil-i maksad u ireb oldular.</span></p>
<h3><a name="bookmark22"></a><span class="font15" style="font-weight:bold;"><a name="bookmark247"></a>Teşrîf-i Hümâyun be-Hâne-i Fetvâ-penâhî</span></h3>
<p><a name="bookmark248"></a><span class="font15">Şehriyâr-ı sütûde-etvâr mahzâ cenâb-ı müfti’l-enâmı mahfûf-ı avarif-i kadr ü i'tibâr etmek kasdiyle Şevval’in dokuzuncu günü müşârünileyhin hâsine-i hatve-cünbân-ı izz ü şeref ve nihânî ba‘zı umûr müzâkeresiyle istinbât-ı ahkâm-ı halef ü selef edüp mahdûmları Mustafa Bey o meclis-i hassü’l-hâsda dâmen-çîn-i hidmet olduğuna binâen ta‘rîf-i eb-i rifat-câhma sebeb olup hemân o meclisde mahdûma Mekke pâyesiyle ikrâm ve ba'de’t-ta‘âm hidîv-i vâlâ-makâm sarây-ı vâlâlarma azm ü hırâm buyurdular.</span></p>
<h3><a name="bookmark23"></a><span class="font15" style="font-weight:bold;"><a name="bookmark249"></a>Azl-i Kâtib-i Dârüssaâde</span></h3>
<p><span class="font15">Yazıcı Ahmed Efendi’nin taraf-ı hümâyûna hafi ve celi hidmeti sebkat ve bu mukabelede mazhar-ı nevâziş ü rağbet olup az vakit içinde îrâd-ı kesir ve nakd-i vefîr tedârik ve katı çok mücevherât ve nefâis âverde-i dest-i temellük edüp bu mikdâr ile iktifa ve kanâ‘at ve elsine-i nâsdan medâr-ı istihlâs olan hırs u tama'dan mücânebet lâzım iken celb-i mâla müsted'î olacak efâ'il ve tasannu‘ât-ı acibe peydâ ve ez-cümle ordu-yi hümâyûn Şumnu’da iken mütemewilân-ı ehl-i seferden ba'zılarma birer vâhî töhmet isnâdiyle haklarında hatt-ı hümâyûn ısdâr ve o makülelere te’dîbât ve takrî'ât icrâ olunmasını hayr-hâhâna sevk u ihtâr etmişidi.</span></p>
<p><span class="font15">Nazm: <a name="footnote41"></a><sup><a href="#bookmark250">41</a></sup><sup></sup>&nbsp;ûjiudl &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;dili dı*3jS Jıâ. (jjj &nbsp;&nbsp;&nbsp;&nbsp;&nbsp;&nbsp;Ijjj</span></p>
<p><span class="font15">(13b) mefhûmu üzre kendü hâlleriyle mukayyed olanlar bu satvet-i nâgeh-zuhûrdan sâlim ve hevâ-perestân-ı rûzgâr-ı havf-ı mu'âheze ile müteellim oldukları hâlde reisülküttâb bulunan Abdürrezzak Efendi’ye bir mektûbu zuhûr edüp mazmûnunda “siz hânedân-ı devletten bulunduğunuz hasebiyle vâlideniz size vâfir tefârik ü tuhaf terk edüp siz dahi emedd-i ba‘îdden berü merâtib-i saltanat ve menâffi devlette kâm-rân olduğunuz takribiyle vâfîr mâl istihsâl ettiğiniz zâhir olmakla kadîm ve hadîs müddehir-i dârü’l-hizâne-i temellükünüz olan eşyânın defterini tarafımıza irsâl etmeniz hakkınızda mûcib-i hayr ve bâ‘is-i indifâ‘ gezend ü zayrdır” deyü ifâde ve iş‘âr ve Sırrı Selim Efendi’ye ve defterdâr-ı vakt bulunan Derviş Mehmed Efendi’ye ve şâir mazanne-i menâfi<sup>1</sup> olan mahallere bu siyakta kâime ve ahbâr tahrîr ve tisyâr eyledi. Asitâne-i sa‘âdet’de o zaman mukîm olan Tâhir Ağa reis efendi’ye “bu âteş-i cevvâlenin intifâsı âb-yârî-i bezi ü i‘tâ ile mündeff olup imsâk-i mûcib-i emr-i hatar-nâkdir” deyü tahvîf ve şâirlerinin dahi birer mahalden inzâr olunarak vehm ü haşyetleri taz‘îf olunmuşidi. Abdürrezzak Efendi muztarr olup “pederim Reisülhâc Mustafa Efendi’den sûret-i tebemikde dürr-i şehvâr ile müzeyyen bir zümrüd tesbîhden gayri mücevher nâmında bir şeyim olmayup taraf-ı saadetlerine takdîm için gönderilmiştir” deyü Tâhir Ağa’ya irsâl-i peyâm ve ol dahi hediyeyi istisgâr ile on bin guruş fuzûli zamm ve itmâm ve mûmâileyhin güyâ zararını def ile icrâ-yi şime-i hukuk eylediğini ifhâm ve şâirlerinden dahi katı çok mebâliğ ve eşyâ intizâ‘ velhâsıl (14a) dokuz mâh zarfında bin kîseden mütecâviz rüşvet ve ubûdiyet nâmiyle tav‘an ve rav‘an ahz eylediği dâhil-i dehlîz-i semâ‘ olup mukarrebân-ı dâire-i hümâyûndan ba‘zıları mûmâileyhin servet ü yesâr ve kesb ü iddihârma hased edüp refte refte mesâvî ve kabâyihini ta‘dâd ve âkıbet-i mûmâileyhi çâr-tâk-i izz ü rif atten hazîz-i mezellete ilkâ ile şeref-i kurbetten ib‘âd eylediler.</span></p>
<p><span class="font15">Binâen-alâ-zâlik Bağçevanzâde Mustafa Efendi leyyinüT-cânib ve bu makûle umûra tasaddîden hâif ü hâib olduğunda Şevval’in onuncu günü yazıcılık hidmetine takrîb olunup sâbıkının suküt-ı i‘tibârına sadrıazam i‘timâd edemeyüp haftâna bedel ferve-i semmûr ile melhûz-ı nazar-ı ikbâl ve mansıb-ı mevküfât ile zümre-i hâcegâna idhâl olundu.</span></p>
<p><span class="font15">Teznîb: Efendi-i mûmâileyhin sadme-i musâderesine giriftar olanlar tenezzül ve idbârına vâkıf oldukları hîn-i istirdâd-ı medfû<sup>1</sup> âtlarına iştigâl ve bu keyfiyetin şuyû‘undan havf ile o gürûhu irzâ ve def-i ihtimâl eyledi.</span></p>
<p><span class="font15">Abdürrezzak Efendi “verdiğim meblağın reddi bâ‘is-i ayb u şenâr olup ancak tesbîh-i pederim bergüzârı olmak hasebiyle reddi ınatlûbumdur, tereddüt olundukta âlem-i bâlâya istikâ ile tevlîd-i belvâ edeceğim mukarrerdir” dedikte filhâl icâbet ve reddiyle izhâr-ı teessüf ve nedâmet eyledi.</span></p>
<h3><a name="bookmark24"></a><span class="font15" style="font-weight:bold;"><a name="bookmark251"></a>Nefy-i Tatarcık Abdullah Efendi ve Kethüdâ-yi Bâb-ı Kudât Kasım Efendi</span></h3>
<p><span class="font15">Efendi-i mûmâileyh erbâb-ı fazl ve ma‘ârifden olduğuna binâen kudât-ı asâkir dâirelerinde tezkirecilik ve şâir hidemâtda müstahdem olup Sadr-ı Rum-ı esbak Abdullah Efendizâde Esad Efendi’nin tezkireciliği hengâmında kudât kethüdâsı olan (14b) Kasım Efendi mûmâileyhi muzga-i efvâh-ı enâm ve mevzû‘-ı bahs-i hâss u âm eylediğine binâen mâh-ı mezbûrun onbeşinci günü li-ecli’t-tedîb mûmâileyh Litnni’ye ve Kasım Efendi Magosa’ya tagrîb ve Abdullah Efendi</span></p>
<p><span class="font15">Nazm: <a name="footnote42"></a><sup><a href="#bookmark252">42</a></sup><sup></sup>&nbsp;</span><span class="font3" style="font-variant:small-caps;">ÂjUu, &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;</span><span class="font2" style="font-variant:small-caps;text-decoration:line-through;">uhUJ</span><span class="font3" style="font-variant:small-caps;">I</span><span class="font15"> lilj </span><span class="font3" style="font-variant:small-caps;">jjc.</span></p>
<p><span class="font15">Makâliyle gûyân cezire-i mezkûreye revân ve Kasım Efendi dahi</span></p>
<p><span class="font15">[Mısr]a‘:^ &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;<a name="footnote43"></a><sup><a href="#bookmark253">43</a></sup><sup></sup></span></p>
<p><span class="font15">Mefhûmuyla terennüm-sâz ve Magosa’ya mikzâf-cünbân-sûz ü güdâz oldu.</span></p>
<h3><a name="bookmark254"></a><span class="font15" style="font-weight:bold;"><a name="bookmark25"></a><a name="bookmark255"></a>Tevcîhât-ı Vüzerâ-yi İzâm</span></h3>
<p><span class="font15">Musâlaha sebebi ile istirdâd olunan Hotin kafasını ta‘mîr ve sükkânını cem‘ ile yenbû‘-ı adi ü dâdı tefcîr bir vezîr-i rûşen-zamîre muhtâc olduğu havâli-gerd-i zamâir-i erbâb-ı tedbîr olduğuna binâen sâbıka kâimmakâm olan Vezîr Melek Mehmed Paşa müdebbir ü cerî ve bu hidmetin eri olmağın i‘mâr ve muhâfaza-i kal‘a siperde-i uhde-i hamiyyeti kılındığından fazla İnebahtı Sancağı ile Yenişehir’de mukîm ve muntazır-ı inâyet-i muhyi’r-remim olan Vezir îsmâil Paşa’mn esbâb-ı vezâreti tecdîd ve tanzim olunup Bender muhâfazası şartıyla Kırşehir Sancağı mîrimirândan Muhtar Paşazâde Mehmed Paşa’ya ihâle ve Rakka vâlisi Osman Paşazâde Mehmed Paşa’mn eyâlet-i Sivas ile endûh u şeameti izâle olunup selefi Hâfız Mustafa Paşa’ya Rakka Eyâleti tasvîb ve ber-vech-i mâlikâne Kânkın Sancağı tevcihiyle Vezir Esseyyid Ahmed Paşa tatyîb olundu.</span></p>
<h3><a name="bookmark256"></a><span class="font15" style="font-weight:bold;"><a name="bookmark26"></a><a name="bookmark257"></a>Azîmet-i Sefir Abdülkerim Paşa be-cânib-i Rusya</span></h3>
<p><span class="font15">Çünki mevadd-ı musâlaha tenkîh ve elgâz u kinâyât tasrîh olunup def-i mücâdele ile tasdîknâmeler mübâdele olundu. Rumeli pâyesiyle büyük elçi nasb olunan Abdülkerim Paşa’nm (15a) Rusyalu tarafına sevk ü tesyîri lâzım gelüp Şevval’in yirmialtmcı günü teslîm-i nâme-i hümâyûn için mûmâileyh Bâbıâlî’ye da‘vet ile kadim ve sadrıazam ve şeyhülislâm efendi hazerâtı mukaddemce Saray-ı hümâyûna âzim olmalarıyla mûmâileyh müşârünileyhimâya tâli olarak vâsıl-ı Saray-ı âlî oldukta ihtiyar olunan vakit hulûlünde huzûr-ı hümâyûna ma‘an vaz‘-ı cebîn-i ibtihâl ve takbîl-i atebe-i ulyâ ile tahsîl-i dest-mâye-i izz ü ikbâl eyledikleri hâlde hükm-i kazâ vü kader ile hem-ser olan nâme-i hümâyûnu reîsülküttâb efendi takdim ve sadrıazam hazretleri alup elçi paşaya teslim edüp müşârünileyhimâ birer sevb-i semmûr ile nâil-i izz-i evfer olup nâme-i hümâyûnu berârende-i dest-i ihtirâm ve kasr-ı hümâyûn pîşgâhında dîvân kâtibine i‘tâ ile hânesine azm ü hirâm eyledi. Paşa-yi mûmâileyhin sefârete dâir kâffe-i umûru rü’yet olunduğuna binâen aşr-i Zilhicce’de </span><span class="font15" style="font-style:italic;">Defter-i Teşrîfâfta</span><span class="font15"> sebt olunduğu vech üzre tertîb-i âlây olunup kemâl-i dârât ile hânesinden hurûc ve esbine süvâr ve tertîb-i dîl-fırîb ile Alay Köşkü altına gelüp, esbinden nüzûl ve rû-yi zemine ferş-i rû-yi zarâ'et ve iftihâr eyledikte bir sevb bol yenlü semmûr ile tekrâr nâil-i rehîne-i mesârr ve tertîb-i mezkûr üzre Dîvân-yoluna çıkup arz-ı debdebe-i sefâret ve memûr olduğu savba azimet eyledi.</span></p>
<p><a name="bookmark258"></a><span class="font15">Lâhika: Erbâb-ı ma'ârifden olan Nahifi Efendi beylikçi olduğu hâlde Ordu-yi Hümâyûn ile gelüp bir müddet-i yesîre istihdâm ve avâid-i kalemin nısfına kanâ‘at etmek teklifiyle tebrîd ve ilâm olunduğuna binâen hidmetinden keff-i yed ve mübtelâ-yi (15b) envâ‘-ı meşakkat ve kedd olmuşidi. Nâçâr elçi paşanın sır kitâbetine tâlib ve niyâzma müsâ‘ade ile bi’l-ma‘iyye o tarafa zâhib oldu.</span></p>
<h3><a name="bookmark27"></a><span class="font15" style="font-weight:bold;"><a name="bookmark259"></a>Fevt-şüden-i Şeyhülislâm-ı Sâbık Dürrîzâde Mustafa Efendi</span></h3>
<p><span class="font15">Üç defa mesned-i meşihata zîb ü zînet veren Dürrîzâde Mustafa Efendi bir müddetten berü gunûde-i bâliş-i bîmârî ve işbu Zilhicce’nin yedinci günüdür girân-kadr vücûdu sadef-i adem ü fenâda mütevârî olup namazı Câmi‘-i Sultan Mehmed’de cemm-i gafîr ile edâ ve Edime-kapı’sı hâricinde defn ile hakkında rahmet-i Mevlâ niyâz ü recâ olundu.</span></p>
<p><span class="font15">Tercüme: Müşârünileyh yüz ondört târihinde Dürrî Efendi merhûmun sulbünden lem‘a-pâş-i zuhur ve firak-künende-i miyân-ı gayb-i huzûr oldukta.</span></p>
<p><span class="font15">Nazm:</span></p>
<p><span class="font15">Hüner erbâb-ı câh elinde eğer</span></p>
<p><span class="font15">Bulunursa süvâr zerrindir.</span></p>
<p><span class="font15">Fukarâya medâr-ı kesb-i ma‘âş</span></p>
<p><span class="font15">Dinle bu hikmeti ki rengîndir.</span></p>
<p><span class="font15">Me‘âlini tahayyül ve taleb-i ilme tevaggul edüp otuzüç tarihinde ibtidâ-i hâriç ile dâhil-i silsile-i müderrisin ve devr-i medâris ederek ibtidâ-i altmışlı ile kâm-bîn olup bu esnâda pederleri mesned-i fetvâya dâric ve mahdûmu Galata kazâsıyla ve der-akab Edime ve Mekke pâyeleriyle mübtehic etmişidi. Pederleri vefat ve itmâm-ı enfâs-ı hayat ettikten sonra İstanbul kazâsıyla icrâ-yi ahkâm ve elliüç târihinde müddet-i örfıyyesin itmâm eyledi. Ellidokuzda Anadolu sadâretiyle sît-i şâm evc-gîr ve altmışdört ve altmışdokuzda ber-vech-i tekrir sadâret-i Rumeli ile tevkîr ve ahd-i Osman Hânîde dokuz mâh mikdârı mutasaddî-i umûr-ı fetvâ ve bi-hükm-i takdîr-i emed-i yesîrde azl ile züccâc-ı (16a) hâtırı seng-zede-i cevr ü ezâ olup ahd-i Sultan Mustafa Hânîde ke’l-evvel sadr-ı fetvâya i‘tilâ ile mübeeeel ve beş sene kadar medâr-ı akd ü hâl olduğu hengâm, yine zehrâbe-i azl ile telh-kâm olmuşidi.</span></p>
<p><span class="font15">Devr-i Sultan Abdülhamîd Hânîde elmas-pâre-i i‘tibârı şekl-i - müsellesde nümâyân, ya‘ni üçüncü defa câh-ı meşihat ile der-i vücûdu dirahşân olup yedi mâhdan sonra töhmet-i şeyb ve insilâb-ı şu‘ûr ile ma‘zûl ve hânesinde du‘â-yi devlete meşgül iken târih-i merkumda ber-vech-i muharrer terk-i âlem-i nâsût ve azm-i sûy-i lâhût eyledi. Müşârünileyh hüsn-i sûret ve cemâl ve behcet ile mevsûm ve derece-i ilm ü kemâli beyne’l-ulemâ maTûm olup, zamânı zevk u safâ ile mürûr ve servet ü yesâr cihetiyle dahi mahsûl-i ömrü numûne-nümâ-yi eyyâm-ı sûr olduğundan başka vakt-i iflâsında bile müdârese-i ulûmdan fârig olmayup hem-asrı olan fuhûlü meclisine idhâl ve mebâhis-i ilmiyyeden bir bahs açup tasarrûfât-ı ilmiyyelerinden sûrî ve ma‘nevî lezzet-i rûhânî ve vicdânî istihsâl eyler idi.</span></p>
<p><span class="font15">Teksîr-i kitâb ve ta‘ayyüş-i ketebeye ihzâr-ı esbâb kasdıyla zamânında müdevven ve dahmü’l-hacm katı çok kütüb-i nâfi‘a istiktâb ettirdiği meşhûd ve bu sebeble mazhar-ı du‘â-yi nâ-ma‘dûd olmuştur. Salâh-ı hâl ve nekâvet-i bâl ile dahi meşhûr olup şöyle ki 'etrâf u eknâfda dâir-i vüzerâ ve mütemevvilân-ı a‘yândan bir şey kabûl etmemekle mevsûf ve beyne’l-aşşa‘în dergâh-ı Hakk’a tevessül ile hast-gâr-ı mağfiret olduğu ma‘rûfdur. Hasılı dünyâsı min-külli’l-cihât ma‘mûr ve kesret-i encâb-ı evlâd ile (16b) ferîde-i dühûr ve âlim-i âmil ve cehbez-i kâmil bir zât-ı hamîdü’l-hasâil idi.</span></p>
<h3><a name="bookmark260"></a><span class="font15" style="font-weight:bold;"><a name="bookmark28"></a><a name="bookmark261"></a>İsti‘fâ-yi Zâhir Ömer</span></h3>
<p><span class="font15">Bâlâda ahvâli güzâriş-pezîr-i kilk-i beyân ve tahrîr olan Mısrî Ali Bey’in tesvîlâtiyle hurûc ale’s-sultân töhmetini irtikâb ve birkaç seneden beri Akkâ’da ikâmet ile emvâl-i mîriyyeyi iğtisâb eden Zâhir Ömer nâm şekâvet-pîşe Devlet-i aliyye’nin musâlaha sebebi ile âzâde-i meşâgil olduğunu endişe edüp müstenidi olan Ali Bey dahi hâlik ve bi’z-zarûre isti‘fâ semtine sâlik olup cerâim-i güzeştesinden rücû‘ ve inâbet ve sevâlif-i eyyâmdan beri mu‘attal olan emvâl-i mukâta‘âtı teslîm edeceğinden gayri fî-mâ-ba‘d sâl be-sâl mâl-i mîrîyi edâda müsâra‘at eyleyeceğini halîmi dâiresinden müteşerrid ve bir zamandan berü idâre-i dâiresinde müteferrid olan Vânî Hüseyin Efendi ta‘lîmiyle der-i devlet-medâra isti‘fâ-nâme ba‘s ve itâre edüp madde-i mezkûre erkân-ı saltanat ile meşveret olunup “ Devlet-i aliyye askeri birkaç seneden berü berren ve bahren metâ‘ib-i seferiyye ile bîzâr ve merkumun istîsâlîçün vâfır mâl itlâf olunacağı dahi bedîdâr olup bu bâbda ehven-i şerr ihtiyâriyle sahîfe-i cerâimine hatt-ı afv keşîde kılınmak evlâdır” deyü erbâb-ı şûrâ ittifak etmeleriyle keyfiyet südde-i a‘lâya arz olundukta </span><span class="font3" style="font-variant:small-caps;">lA</span></p>
<p><span class="font15">(JAc &nbsp;&nbsp;&nbsp;&nbsp;&nbsp;&nbsp;&nbsp;jîdl Ld ÂB JS mefhûmuyla merkumdan sudûr eden cünha</span></p>
<p><span class="font15">ve günâh karîn-i avf-ı padişah-ı merhâmet-penâh olmağla îfâ-yi şerîta-i ta‘ahhüd ve fî-mâ-ba‘d üzerine edâsı lâzım gelen emvâlin vaktiyle tesliminde terk-i tereddüd ve ta‘annüd etmek bâbmda bâlâsı hatt-ı hümâyûn ile müzeyyen bir kıt‘a (17a) emr-i âlî ısdâr ve bazı hila‘ inzimâmiyle sâbıkan kapıcılar kethüdâsı Hâşim Ahmed Ağa o tarafa tisyâr olundu.</span></p>
<ul style="list-style:none;"><li>
<p><span class="font14"><sup>12</sup> &nbsp;&nbsp;&nbsp;Her kusuru affediniz, kusur büyük olsa bile affetmek kötü değildir.</span></p></li></ul>
<h3><a name="bookmark29"></a><span class="font15" style="font-weight:bold;"><a name="bookmark262"></a>Âmeden-i Hazîne-i Mısriyye</span></h3>
<p><a name="bookmark263"></a><span class="font15">Mısr-ı Kahire tarafından vaktiyle vürûd eden hazîne bir müddetten berü ve ba‘zı avâik sebebiyle pesmânde-i ukde-i te’hîr ve irsâlinde isti‘câl olunması Devlet-i aliyye’ye izhâr-ı temahhuz-ı ihtisas eden Şeyhü’l-beled Ebüzzeheb Mehmed Bey’e taraf-ı sadr-ı müşterî-tedbîrden tahrîr olunmuşidi. Mîr-i mûmâileyh bu bâbda ibrâz-ı sa‘y-i cemîl ve hazîne-i mezkûreyi tedârik ve mevsim-i şitâda bir müste’men sefinesine tahmîl edüp hübûb-ı şurta-i tevfîk ile İzmir iskelesine çıktığı inhâ ve filhâl iktizâ eden devâbb müheyyâ kılınup İzmir’den berren hareket ve Üsküdar’a vusûlü ma‘lûm-ı erkân-ı devlet olduğuna binâen ihzâr olunan çekdirme ile imrâr ve mahalline teslîm ve edâ ve cânib-i Mısır’dan bu husûsun tediyesiyçün ta‘yîn olunan kâşife bir sevb-i semmûr iksâ ve bir re’s donanmış esb i‘tâ olunup çekdirme kapudanı dahi bir sevb hil‘at ile nâil-i ferhat ve şâd-mânî oldu.</span></p>
<h3><a name="bookmark30"></a><span class="font15" style="font-weight:bold;"><a name="bookmark264"></a>Fevt-i Şeyhülislâm-ı Esbak Mirzazâde Mehmed Esad Efendi</span></h3>
<p><span class="font15">Müşârünileyh bir müddetten beri dağdağa-i âlemden gûşe-güzîn-i humûl ve inzivâ ve meşgül-i tâ‘at-i cenâb-ı Mevlâ iken hulûl-i ecel-i mev‘ûd ile terk-i meşgale-i dünyâ ve azm-i cânib-i ukbâ edüp namâzı cem‘-i kesîr ile Sultân Mehmed Câmi‘i’nde edâ ve Üsküdar’da Karaca Ahmed Mahallesi’nde defn ile evtûd-ı meşâmih ve ilm-i bâzih-i a‘yen-i nâsdan ihfâ olundu.</span></p>
<p><span class="font15">Tercüme: Müşârünileyh cülûs-ı Sultan Mahmud Hânî’de revnak-efzâ-yi mesned-i meşihat olan Mirzazâde Esseyyid Mehmed Efendi’nin mahdûmu (17b) olup yüz yirmiiki târihinde kımât-ı ârâ-yi vücûd ve gehvâre-nişîn-i ta‘ayyün ve şühûd olup otuzdokuzda müderris ve muhâdîme muhtass olan hareket-i serî‘a ile pederleri meşihatinde hâmise râddesiyle müteneffıs olmuşidi.</span></p>
<p><span class="font15">Li-müverrih:</span></p>
<p><span class="font15">Sür‘at-i seyr ile zan-gerde-i hâmûn olanın Pâ-yi matlûbu olur âbile dâr-ı idbâr.</span></p>
<p><span class="font15">Mefhûmu üzre mahdûmun rîh-i âsıf ve berk-i hâtif gibi zuhûr eden tafarât-ı mütetâbi'ası ehl-i tarîki dil-rîşiT-ümm ve tefîf eylediğine binâen beş sene râdde-i mezkûrede tevkif olunup ba‘dehu îzmir ve Bursa mansıblarına tasarruf ve Mekke ve İstanbul pâyeleriyle teşerrüf etmişidi. Yetmiş târihinde sadr-ı Anadolu’ya bahşende-i fer ü zîb ve iki defa eşraf ve sâdâta nakîb ve üç defa sadâret-i Rum ile mahsûd-ı ba‘îd ü karîb olup seksenüç senesi Zilkade’sinde Pîrîzâde’ye halef ve devlet-i meşihat ile kesb-i izz ü şeref ve üçbuçuk sene kâr-sâz-ı ulemâ ve za‘f-ı piri ve illet-i mizâc sebebi ile müteşebbis-i dâmen-i isti‘fâ olmuşidi.</span></p>
<p><span class="font15">Ber-vech-i muharrer bu esnâda cisr-i fenâdan güzâr ve âhiret tarafına sefer eyledi. Müşârünileyh behre-dâr-ı ma‘ârif ve mâil-i semt-i letâif, dâmeni pâk, zihni tâb-nâk-i âbid ü zâhid bir zât-ı mücâhid idi. Kazaskerliği hengâmmda vukü‘ bulan da‘âviye gayet dikkat etmek meşrebi ve ihkâk-ı hakk-pîşe ve mezhebi olup rüşvet ve bertil ile mesâlih-i nâsı teshil edenleri dâimâ tazlîl ve mazhar-ı te’dîb ve tehvîl eder idi. Ba‘zen meyl-i inşâ ve iş‘âr ve güftâr-ı selis (18a) ve ma‘nâdâr ile azmâyiş-i tab‘ eyler idi. Ancak müddet-i ömrünü maraz-ı gûnâ-gûn istîfâ ve rû-yi sıhhati adem-i müşâhede ile rûz ü şeb âh u enine mübtelâ olup hattâ mu‘âyede ve şâir mevâsimde iyâb u zihâbdan avf olunup iştigâl-i derd ile hânesinde mekîn ve adem-i şikâyet ile hâst-gâr-ı merhamet-i Rabbülâlemîn olmakta idi. Derece-i hilmi serhadd-i gayete reşide olup yevmen mine’l-eyyâm reîsülküttâb-ı vakt ba‘zı mesâlih ile müşârünileyhe varup müzâkere-i umûr eder iken matlûbu olan cihetinden me’yûs evlâd-ı Arab’dan biri kâşânesine duhûl edip “Allah’dan havf etmez, hakkımı ibtâl ettin, senden kime şikâyet etmeli” deyü imâme-i kübrâsım endahte-i sâha-i kâşâne edüp hetk-i hürmet ve izhâr-ı gılzet etmişiken kaf â cevâb vermeyüp samt u sükût meslek-i garibine zâhib ve merkum dahi şetm ü cereb ile gözden gâib oldukta reis efendiye hitâb edüp “efendi şu herifin remy-i imâmesinden hâsıl olan tarâke-i hol-nâke ne dersin” deyü tebessüm ve izhâr-ı beşâşet ve ol dahi kemâl-i hilm ü mürüvvetlerin beyân ile leb-i beste-i hayret olduğun bu fakire nakl ü hikâyet eyledi.</span></p>
<p><span class="font15">[Derkenâr]: Fakir dirim ki, bu rütbe-i hikmet, ma'nâsı yoktur. Bir kimse istiğzâb murâd olunup gazaba gelmezse, fazâilden ba‘îd olmuş olur. Zîrâ şecâ'at ve enefe hamiyyet-i mahmûde ve ahz-i sâr ve gayret-i fazâil-i zâtiyyeden ma‘dûd olup fıkdânı ihânet ve rezâil-i müstelzemdir.</span></p>
<p><span class="font14">JE»jİuıVI ASJ^İİI (jajiill</span></p>
<h3><a name="bookmark31"></a><span class="font15" style="font-weight:bold;"><a name="bookmark265"></a>Tevcîhât-ı Vüzerâ-yi İzâm</span></h3>
<p><span class="font15">Egriboz Sancağı’na mutasarrıf sadr-ı esbak Halil Paşa Bosna Eyâleti’yle tevkîr ve selefi Dağıstânî Ali Paşa’ya livâ-i mezkûr tevcih olunmuşiken Rumeli Vâlisi Müderris Osman Paşa’nın nâle-i şikâtı evc-gîr ve hakkında muzmerr olan teveccüh resîde-i ma‘raz-ı fakir olmaktan nâşî Rumeli Eyâleti ile müşârünileyhin nahl-i emeli tesmîr ve Egriboz Sancağı Osman Paşa’ya tevcih olunup (18b) hakkında ihzâr-ı esbâb tedmîr kılındı.</span></p>
<p><span class="font15" style="font-weight:bold;">Vekâyi‘-i Sene Tis‘a ve Semânîn ve Mie ve Elf</span></p>
<p><span class="font15" style="font-weight:bold;">Çerâğ-Şüden-i Silahdâr-ı Hazret-i Şehriyârî be-Rütbe-i Vâlâ-yi Vezâret ve Tebdîl-i Ser-Çavuşân</span></p>
<p><a name="bookmark266"></a><span class="font15">Silahdârlık hidmet-i celîlesiyle ser-efrâz olan Mehmed Emin Ağa’da olan kabiliyet ve isti'dâd ma‘lûm-ı padişah-ı vâlâ-nijâd olup Muharremülharâm’ın üçüncü günü müntehâ-yi rüteb-i beşeriyye olan vezâret ile behrever ve an-asl ocak yazıcılığından tarîk-i hâcegâna duhûl ve bir müddet tezkirecilik ve çavuşbaşılık hidemâtı ile meşgül olan Abdüsselâm Efendi’nin tavr-ı melûfundan sadr-ı vâlâ-kadr hazretleri muğberr olmakla hizmet-i mezkûrede tefennün ve mahâreti mücerreb olan Mehmed Said Efendi çavuşbaşılık ile mesrûr ve selefi hânesinde ikâmet ve ârâm ile me’mûr oldu.</span></p>
<h3><a name="bookmark34"></a><span class="font15" style="font-weight:bold;"><a name="bookmark267"></a>Fevt-i Yusuf Efendi</span></h3>
<p><span class="font15">Kibâr-ı hâcegân ve meşâhîr-i ricâl-i Devlet-i ebed-bünyândan binâ emini denmekle ma‘rûf Yusuf Efendi üç seneden berü mübtelâ-yi elem-i rene ve mâh-ı mezbûrun onsekizinci günü terk-i sarây-i sipenc edüp Cağalazâde Sarayı kurbünde binâ eylediği mekteb kurbünde o sâhib-i akl ü idrâk, defîn-i hâk-i ıtr-nâk oldu.</span></p>
<p><span class="font15">Tercüme: Müteveffâ-yi mûmâileyh Asitâne-i sa‘âdet’de Zaim Abdullah Ağa’nm sulbünden yüz on tarihinde meşîme-çâk-i tevellüd olup istikmâl-i derece-i akl-ı heyûlânî akîbinde devr-i Ahmed Hânîde meşhûr-ı âfâk olan</span></p>
<ul style="list-style:none;"><li>
<p><span class="font14"><sup>13</sup> &nbsp;&nbsp;&nbsp;İzzet-i nefse sahip olan insanlar, cahillerden gelebilecek olan ihtimallere hazırdır.</span></p></li></ul>
<p><span class="font15">Sadrıazam İbrahim Paşa’ya intisâb ve giderek iç çukadarlığı hizmetiyle kâm-yâb olmuşidi.</span></p>
<p><a name="bookmark268"></a><span class="font15">Devr-i Mahmud Hânîde şems-i ikbâli işrâk ve hâcegân zümresine (19a) ilhâk ve menâsıb-ı rüteb-i âliyeden başmuhâsebe ve rûznâmçe-i evvel ve şehir ve tersâne emânetlerini ihrâz ve kerre-i ba‘de uhrâ sadâret-i uzmâ kethüdahğı zât-ı vâlâsmı merci‘-i erbâb-ı niyâz edüp zâtında merkûz-i mahâil-i sadâkat ve cibilletinde mermûz-i âsâr-ı istikâmet hasebiyle mülûk-i sütûde-sülûk ve vüzerâ-yi izâm, mûmâileyh marifetiyle nice kasr u kâşâne ve katı çok saray ve hâne binâ ve bâ-husûs Laleli’de vâki<sup>1</sup> câmi‘-i dilârâ-yi dest-yârı tabî‘at-ı mi‘mârisiyle tekmil edüp hüdâvendigâr-ı esbak Sultan Mustafa Hân-ı merhûm misillü bir padişah-ı hakâyık-ı beyyin ve bir şehriyâr-ı kadr-i temkine hizmet beğendirüp bu sebeble emîn-i binâ ünvâniyle şöhret-nümâ olmuşidi. Hidmetinde bulunanlar havsala-i isti‘dâdları derecesinde kesb-i merâtib ve irtifâ‘-i şan ve iddihâr-ı emvâl-i fırâvân eyledikleri mütevâtir ve dâiresinde olan yümn ü bereket misl-i şâir gibi elsine-i nâsda dâir idi. Zâtına mensûb sebil ve mekteb hakkında istid‘â-yi rahmet du‘âya sebeb olup hâsılı memûr olduğu hidemâtın cümlesinde hilye-i sadâkati nümâyân ve hafi ve celi bir töhmet ile telvîs-i dâmân etmediği hâline vâkıf olanlardan resîde-i gûş-i iz‘ân olmuştur.</span></p>
<h3><a name="bookmark35"></a><span class="font15" style="font-weight:bold;"><a name="bookmark269"></a>Tevcîhât-ı İlmiyye</span></h3>
<p><a name="bookmark270"></a><span class="font15">Mâh-ı mezbûrun yimiüçüncü günü Havâss-ı refî‘a kazâsıyla Tokadî Ömer Efendi kesb-i ihtisâs ve Üsküdar kazâsmı Mehmed Sâlih Efendizâde Abdullah Molla Efendi istihlâs edüp, sâbıkâ Edirne kadısı Evliyâ Yûsuf Efendizâde Zeynelâbidin Efendi ve sâbıkâ Bursa kadısı Şehlâ Ahmed Paşazâde Veli Bey Bilâd-ı erba‘a (19b) kuzâtının akdemi iken za‘f-ı hâl ve adem-i iktidâr izhâriyle bu matlab-ı azîzü’l-menâlden fâriğ ve niyâz ve isti‘fâları derece-i gâyete bâliğ olup, sâbıkâ Mısır kadısı Tarsusîzâde Mustafa Efendi Mekke-i Mükerreme kazâsıyla dil-şâd ve sâbıkâ Şam kadısı Mehmed Mekkî Efendi Medîne-i Münevvere kazâsıyla ber-murâd oldu.</span></p>
<h3><a name="bookmark36"></a><span class="font15" style="font-weight:bold;"><a name="bookmark271"></a>Azl ü Nasb-ı Kethüdâ-yi Sadr-ı âlî</span></h3>
<p><span class="font15">Defterdâr-ı vakt olan Derviş Mehmed Efendi İspir Ağa vesâtatiyle o asrın sâhib-i nüfuzu olan ağa babası el-Hâc Mustafa Ağa ile imtizâc ve isâle-<a name="bookmark272"></a>i cûybâr-ı denânîr ve tefârîk ile mûmâileyhi gâh ve bî-gâh tenşît ve ibhâc eyler idi. Bu esbâb-ı hafiyye ile medh ü sitâyişine mecbûr ve hidemât-ı aliyyeye takribini rûz u şeb semîr-i akl u şu‘ûr cdüp sadrıazam kethüdâsı bulunan Recâî Mehmed Efendi’nin her maddede kemâl-i butu ve rehâveti sâmi‘a-i hümâyûna ilkâ ve Derviş Mehmed Efendi hakkında tertîb ettiği şekl-i liyâkat ve isti'dâd netîce-pezîr kabûl ve ısgâ olup sadâret-i uzmâya temhîd-i mukaddeme kabilinden olarak işbu Saferülhayrm üçüncü günü kethüdâlık mesnedine is‘âd ve selefi Recâî Efendi defterdârlık ile vâreste-i ihtilâc-ı fuad kılındı.</span></p>
<h3><a name="bookmark37"></a><span class="font15" style="font-weight:bold;"><a name="bookmark273"></a>Ba‘zı Havadis</span></h3>
<p><span class="font15">Seferler takribi ile Âsitâne-i sa‘âdet’de envâ‘-ı erzâk girân-bahâ ile bey<sup>1 </sup>ü şirâ‘ ve sekene-i İstanbul giriftâr-ı muzîk-i masârif ile mahrûm-ı rû-yi hısb u rehâ olup bu keyfiyyet-i lâzime erbâbiyle meşveret ve def-i iğtirâr ve tahsîl-i esbâb-ı refâhiyet bâbmda herkes idâre-i perkâr-ı fikret ve encâm-ı kâr huzzârm ba‘zıları muhtekirlerin mefaneti galâya illet olup fî-mâ-ba‘d mecma‘-ı (20a) akvât olan mahallerden bâyi‘leri getürüp bi’n-nefs halka bey‘ ve muhtekirlere vermemek üzere memâlik-i mahrûseye evâmir neşrini beyân ve re’y-i dil-pezîri şâirleri dahi istihsân etmeleriyle her tarafa bu mazmûnda evâmir-i şerife ısdâr ve tatarlar tisyâr olunduysa dahi bu tedbîrin icrâsına nezâret, İstanbul kadılarının icrâ-yi me’mûriyetlerinden olup kâdı-i vakt olan Hayâtîzâde Mehmed Said Efendi bîmâr ve leyi ü nehâr illetini tîmâr ile evkat-güzâr olup bu hidmeti edâdan âciz ve dermân-de olduğundan fazla vakt-i azli mütekârib ve bu maslahatı idâreye muktedir âharınm tedâriki vâcib olup binâen-alâ-zâlik istîfâ-yi vaktine kırk elli gün kalarak azl olunup halefinden münhal olan arpalığa Edremid mahsûlü zamm ve bu mükâfat ile tab‘-ı nâzekinden izâle-i hadşe-i elem kılındı.</span></p>
<p><span class="font15">Sâbıkâ Mekke-i Mükerreme kadısı Alemî Yeğeni Ali Efendi’nin fatk u ratka kudreti ve îkâ‘-ı tehdide mikneti tavr u hareketinden istidlâl ve iki eskisine takdim ile İstanbul kadısı nasb olunup irâde-i devlet zarf-ı sâmi‘a-i intibâhma idhâl ve tehâllüf-i mansıb ile tas‘îr-i hadd-i infi‘âl eden Esseyyid Mehmed Ganim Efendi ve fuhûl-i ulemâdan Müftîzâde Ahmed Efendi birer pâye ile def-i endûh ve melâl eylediler.</span></p>
<h3><a name="bookmark38"></a><span class="font15" style="font-weight:bold;"><a name="bookmark274"></a>Temâdî-i Sefer-i Hümâyûn</span></h3>
<p><a name="bookmark275"></a><span class="font15"><a name="bookmark276"></a>Takrîbî ile melekât-ı isti‘dâd ve liyâkatten mahrûm ve hüsn ü kubhu mestûr ve nâ-ma‘lûm olan ba‘zı nâs-ı kusvâ-yi merâtib-i necdet ve be’s olan rütbe-i vâlâ-yi vezâreti bilâ-meşakkat rübûde ve ihtilâs edüp vâli olacakları memâliki tahrîb ve fnkarâ ve zu‘afâyı garâmet-i mâliye ile ta‘zîb eyleyecekleri (20b) mebâdî-i hallerinden müstebân ve o makaleleri vedi‘a-i hazret-i Sübhân olan re‘âyâ ve zîr-destâne taslîtin vizr ü vebali hidîv-i zemâne râci‘ olacağı bî-şübhe ve gümân olduğundan başka kesret-i vüzerâ ve ummâl an asi fukarâyı muztaribü’l-ahvâl edegeldiği zâhir olmakla vâsıta-i şüfe‘â veyâhud lâ-meremmâ nâil-i vezâret olanlardan sekiz nefer vüzerânm tuğ ve sancakları ref ve birer mahalle def olunup sudûr-ı mevâliye mahsûs olan arpalıklar ve kudât mansıbları dahi bey‘ men yezîd sûretini kesb ve nüvvâb-ı emvâl-i fukarâyı bu vesile ile gasb u nehb edüp bu fesâda illet ile bess-i şikâyet edenleri tard ve ib‘âda cesâret edenlerden beş nefer kapu kethüdâsı dahi birer cezireye nefy ü iclâ ve arpalık sâhibleri dahi fî-mâ-ba‘d müstakîmü’l-etvâr ve munsıf ve dindâr nâibler istihdâm etmek bâbında müfti’l-enâm cenâblarma hitâben hatt-ı hümâyûn şeref-sudûr olup mazmûn-ı münîfı kurta-i gûş-i ulemâ kılındı.</span></p>
<h3><a name="bookmark39"></a><span class="font15" style="font-weight:bold;"><a name="bookmark277"></a>İ‘dâm-ı Vezîr Osman Paşa Vâlî-i Rumeli</span></h3>
<p><span class="font15">Müşârünileyh Mora ve Silistire’de vâki<sup>1</sup> gazavâtda bezl-i mâl ve cân ve sarf-ı tâb ü tüvân etmekten nâşî hidmeti meşkûr ve sa‘yi mebrûr olup nezd-i devlette vak‘ u i‘tibârı bâlâ-ter ve sît-i iştihârı kubbe-i feleğe berâber olmuşidi. Sefer hitâmında vüsûk u i‘timâda sezâ ve serhad ahvâline âşinâ vüzerâ-yi izâmdan birinin Bender kalesi muhâfazasına irsâlini zarûriyyât-ı vakt-i îcâb eylediğine binâen müşârünileyhde bu keyfiyet mahsûs ve muhayyel ve muhâfaza-i mezkûre tarafına ihâle ile azimeti muntazır-ı erbâb-ı akd ü hail iken ba‘zı a‘zâr-ı vâhiye îrâdiyle azîmetden ibâ ve bu me’mûriyetten (21a) afvını ricâ ve Rumeli tarafına güzâr ve taraf-ı devletten zuhûr edecek mu‘âmeleye medd-târ-ı intizâr etmişidi. Müşârünileyh eben an cedd vezîr ve rızâ-yi devleti tahsilde menâfi‘-i dâreyni fehm ider bir müşîr-i dilîr olduğundan fazla servet ü yesârı zâhir ve kapusunda askeri vâfır, ihtiyâçtan beri ve bir müddet bu meşakkate tahammül ile tekmîl-i hidmet ve celb-i memnûniyet muktezâ-yi şîme-i dânişverî iken me’mûr olduğu savba adem-i azimet, emr-i padişâhîye muhâlefet olup hakkında icrâ-yi te’dîb ile gümâşte-gân-ı şâire terhîb lâzım gelüp ancak sebkat eden hidmetine hürmet ve seyyiâtmdan tegâfül ve bu vaz‘-ı nâ-hencârına tahammül mûcibât-ı mürüvvetten olduğu arz-ı südde-i a‘lâ ve hakkında istid‘â olunan sûret-i afv-ı şehinşâhî rû-nümâ olup Rumeli gibi kesîrü’l-cedvâ ve hasretü’l-vüzerâ bir mansıb ile kemâ-fi’l-evvel iltifata sezâ görülüp cemî‘-i aksâm-ı adâleti şâmil olan ta‘zîm li-emrillâh ve şefakat-i alâ-halkillâh mesleğine sülük lâzım iken tekâlîf-i seferiyye ile mübtelâ-yi envâ-ı mesâib olan fukarâ ve zu‘afaya dest-i zulm ü te‘addîyi dırâz ve tecrîm ve tağrîm ile ekserini muhtâc-ı nân-ı huşk ve piyâz edüp ahâli-i mezkûre bi’z-zarûre Asitâne-i sa‘âdet’e gelüp birkaç def â rikâb-ı kâmyâba ref-i rık‘a-i iştikâ ve sadrıazam ve şeyhülislâm efendi tarafından def-i zulm ve nesâyihi mutazammın tarafına mekâtîb gönderilüp bu pend-i sûd-mendi kaf â ısgâ etmediğine binâen hakkında temhîd-i mukaddime-i sû-i cezâ olunup ibtidâ Rumeli’nden azl ve Egriboz Sancağı tevcihi akabinde i‘dâmını müş‘ir hatt-ı mehâbet-karîn ile haseki ta‘yîn olunmuşidi.</span></p>
<p><span class="font15">Hilâl-i tarîkde zafer mümkün olmadığından haseki-i merkum Eğriboz’a (21b) mütenekkirü’l-hey’e gelüp kaziyyeyi sırren kadı ve şâir kâr-azmûdegân-ı vilâyete ifâde ve anlar dahi icrâ-yi hükm-i padişâhîye âmâde olup müşârünileyh Eğriboz’a vusûl ve vücûh-ı memleket fîlhâl istikbâl ve şehre idhâl kasdıyla pîşgâhmda yürüyüp kalenin iki kapısını tekâtu<sup>1</sup> eden cisri güzâr eyledikte mukaddemce tasmîm olunduğu vech üzere cisr-i mezkûr ref olunup ilerüde bulunan ilerüde ve girüde bulunan girüde kalup tarafeyn yek-diğerin hâlinden bî-haber ve gâfil-i ahkâm-ı kazâ vü kader olup müşârünileyh dahi nefsine ihtimâl-i hatar vermediği hâlde üç beş âdem ile mürg-i bî-bâl u per gibi nâ-gâh şebeke-i belâya dûçâr olduğunu idrâk ve “kazâya rızâ” diyerek abdest alup iki rek‘at namaz kıldıktan sonra cellâd-ı bî-pâk câme-i hayâtını çâk çâk edüp ser-i bürîdesini haseki-i merküm Âsitâne’ye îsâl ve vaz‘-ı ibret-gâh-ı erbâb-ı zeyg ü dalâl eyledi.</span></p>
<p><span class="font15">Hikmet: İnşân gafil hakk-ı ubûdiyeti edâda tekâsül ve hâiz-i sırr-ı hilâfet-i İlâhî olan padişahların emr-i meşrû‘unu icrâda tesâhül gösterüp âmil oldukları emsârda müştehiyât-ı nefsâniye ve tesvîlât-ı şeytâniyyeye sarf u tebzîr içün cem‘-i dînâr ile re‘âyâyı ızrâr ve adâletinde muzmer olan menâfı‘-i neş’eteyni terk ve mugâderede ısrâr eylediği hâlde dünyâda seyf-i siyâsetten reh-yâb-ı necât olursa dahi ukbâda mazhar-ı eşedd-i azâb</span></p>
<p><span class="font15">olacağını Aristâtâlîs [Aristoteles], “Aksâm-ı Adâlet” bahsinde tahrîr ve işâret etmiştir. Müşârünileyh oldukça bu ma‘nâya vâkıf ve adâlet ve zulümden terettüb eden nef ü zarra dânâ ve ârif iken perde-i gaflet çeşm-i basiretini mestûr (22a) ve dâiresinde bulunanların celb-i mâl ma’razmda verdikleri ünvân ve şâna Arifte ve mağrûr olup o makûle seyyâh-ı cihân-gerd ve fukarâya madde-i cevr ü derd olanlara dest-i ruhsatı medd edüp etrâf u eknâfı taht u târâc ve nâsı işbâ‘ ve dilsîr-i intifâ<sup>1</sup> etmek içün nefsini tîr-i belâya âmâc eyledi.</span></p>
<p><span class="font15">Tercüme: Müteveffâ-yi müşârünileyh sadr-ı esbak Topal Osman Paşa merhûmun hafidi ve Vezir Ahmed Paşa’nın necl-i reşidi olup meslek-i cedd ü ebden sarf-ı enzâr ve tarîk-i tedrise heveskâr ve mûsıla-i sahn râddesini ihrâz ile çâr-bâliş-nişîn-i gurfe-i i‘ tibâr olmuşidi.</span></p>
<p><span class="font15">Evâil-i sefer-i hümâyûnda Mora ceziresinde tekevvün eden şûriş ve ihtilâl gûş-zed-i celâdeti oldukta maskat-ı re’si olan Yenişehir Fenâr’dan etbâ‘ ve levâhıkım cem<sup>1</sup> ve bilâ-me’mûriye cezîre-i mezkûreye şitâb ve Anabolu muhâfazasmda olan sadr-ı esbak Muhsinzâde Mehmed Paşa’nın emr ve reyi ile ba‘zı hidemâta sarf-ı miknet ü tâb edüp hizmeti pesendîde, vus‘u ve gayreti cezîre-i mezkûre ahâlisini teşvîş-i derûndan âremîde eylediği müşârünileyh tarafından der-i devlet-medâra inhâ ve çerağlığını istid‘â ve kendüsü dahi kıble-i erbâb-ı matlab ve münâ olan atebe-i devlet-i ebed-müddete cebhe-sâ olup Mora muhassıllığı ile kesb-i rütbe-i vezâret ve meslek-i âbâya ric‘at etmişidi.</span></p>
<p><span class="font15">Mora’da birkaç mâh ikâmetten sonra zulm ile şöhret-gîr ve Egriboz’a nakl ile leked-hor-ı tekdir olmuşidi. O esnâda ordu-yi hümâyûna memûr ve hîn-i vusûlünde Silistire ser-askerliği menşûru ismine (22b) mastûr kılınup bi’n-nefs Rusya Feld Mareşali Romançof ile Silistre hâricinde ceng ü peykâr ve sadme-i top ve tüfenge asker tahammül etmeyüp nâçâr kalede tahassun ile def-i sâile ibtidâr edüp, Rusya askerinin kaleye hücûmunda izhâr-ı sebât u metânet ve mevcûd olan cünûd-ı İslâmiyyenin cümlesini serdengeçti i‘tibâriyle düşman üzerine hücûm ettirüp mazhar-ı fevz ü nusret olmuşidi.</span></p>
<ul style="list-style:none;"><li>
<p><span class="font14"><sup>14</sup> &nbsp;&nbsp;&nbsp;Bu beyit şair Ebu‘t-Tayyib el-Mütennebbî’ye atfedilir. Manası şöyledir: Sen ona karşı dürüst olmayıp onu kötü bir şekilde kullandığın için o da sana hileyi uygun gördü.</span></p></li></ul>
<p><span class="font15">Sefer akabinde Bender muhâfazasından Nikola ( </span><span class="font3" style="font-variant:small-caps;">JAp</span><span class="font15"> ) hakkında mukaddime-i iğbirâr ve Rumeli’nde vâki<sup>4</sup> olan zulmü kendüye vesîle-i helâk u demâr oldu.</span></p>
<p><span class="font15">Cülûs-ı Hamîd Hânî’de i‘lân-ı cülûs-ı hümâyûnu müş‘ir emr-i celîlü’ş-şân ve ba‘zı vesâyâ-yı sadr-ı celîli’l-ünvân ile müşârünileyhe memûr olmuşidim. Birkaç saat miyânede muhâtabât vâki<sup>4</sup> olup sâhib-i fehm ü zekâ ve mezâyâ-yi şi‘re âşinâ olduğunu istiş‘âr ettim ise dahi ulüvv-i himmet ve kibr-i nefs iktizâsiyle enâ lâ-gayr <a name="footnote44"></a><sup><a href="#bookmark278">44</a></sup><sup></sup>ûî makalesini medâr-ı tasallüf ve pindâr <a name="footnote45"></a><sup><a href="#bookmark279">45</a></sup><sup></sup>&nbsp;»jjil û? </span><span class="font3" style="font-variant:small-caps;">lh'</span><span class="font15"> j elkâbmı her bâr zebân-âver-i iftihâr edüp intizâm-ı dâire ve merbûtiyet-i havâşî ile devlete arz-ı nâz u delâl ve kâr-fermâyân-ı asrın rey ü tedbîrini tezyif ile temennî-i emr-i muhâl eyler idi. Yâ-hayf delâlet-i akl tecâribiyle müşârünileyh tehzîb-i ahlâk müyesser olmayup rezâil-i nefsâniyyeden istihlâs ile tarîk-i eslem-i nasâfete muvaffak olamayup âhirü’l-emr unfuvân-ı civânîde terk-i ser ü sırr ve vücûdunu berg-rîz-i sarsar-ı kahr-ı dehr eyledi.</span></p>
<p><span class="font15">[Mısr]â‘:<a name="footnote46"></a><sup><a href="#bookmark280">46</a></sup><sup></sup> &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;jl£</span></p>
<p><span class="font15">Garibe: Sâhib-i tercemenin birâderi Nâşid îbrâhim Bey memûriyetle (23a) müşârünileyhe varup avdetinde gâlibâ me’mûlü derecesinde mükerrem olmadığından yâhûd</span></p>
<p><span class="font15">[Mısr]â<sup>4</sup>: <a name="footnote47"></a><sup><a href="#bookmark281">47</a></sup><sup></sup>c^l »Jİ j &nbsp;&nbsp;&nbsp;&nbsp;£ &gt;1 j?</span></p>
<p><span class="font15">Mefhûmu üzere debdebe ve dârâtma hasedinden terâdüf-i zulm ve i'tisâfım her mahalde nakl u hikâyet ve “in<sup>4</sup>idâm-ı vücûdu fukarâya sebeb-i huzûr u râhattır” deyu izhâr-ı gayz u adâvet edüp mîr-i mûmâileyhin zâhirde şâibe-i garazdan sâlim olan takriri tasmîm-i devlete tevâfuk ile te’kîd-i kasd u niyyet eylediği katı çok kimseye ma‘lûm olan keyfiyettendir.</span></p>
<h3><a name="bookmark40"></a><span class="font15" style="font-weight:bold;"><a name="bookmark282"></a>Nefy-i Yazıcı-i Sâbık Ahmed Efendi</span></h3>
<p><a name="bookmark283"></a><span class="font15"><a name="bookmark284"></a>Mumaileyhin mevküfât mansıbı ile dâire-i hümâyûndan teb‘îdi, bâlâda bast u ifâde olunmuşidi. Eyyâm-ı ikbâlinde olan kuvvet ve taraf-ı hümâyûndan tarafına verilen ruhsata nazaran hâricde olan menâsıb-ı devletin birinde istihdâm olunacağını zâhir-i bî-nân-ı avâm tahayyül ve bu havâdis giderek beyne’l-kibâr tedâvül edüp kat‘-ı lisân-ı nâs içün bir mahalle tağrîb olunmasını ba‘zı hayrhâhân-ı saltanat taraflarından ilkâ ve mâh-ı Safer’in yirminci günü ehl ü iyâliyle maskat-ı re’si olan İzmir’e nefy ü iclâ olundu.</span></p>
<h3><a name="bookmark41"></a><span class="font15" style="font-weight:bold;"><a name="bookmark285"></a>Vürûd-ı Sâhib Giray Han ez-Kırım</span></h3>
<p><a name="bookmark286"></a><span class="font15">Sefer hilâlinde Kırım halkı ve kabâil-i Tatar ittifâkiyle Sâhib Giray Han mesned-i haniye ik‘âd ve takrir ve bu taraftan menşûr ve teşrifat irsâl olunduğu mukaddemâ tahrîr olunmuşidi. Teşrîfât-ı hümâyûnu ber-vech-i ta‘zîm istikbâl ile nihâde-i vecne-i tekrîm ve umûr-ı Tatarı şurût-ı serbestiyyet üzere idâre ve tanzim eyler iken kable’l-musâlaha Vezir (23b) Canikli Ali Paşa ile Kırım’a ta‘yîn olunan Devlet Giray Han henüz o taraflarda olup güyâ kelânterân-ı kabâil-i Tatarı tahrik ve Kırım halkını bu bâbda mezbûrlara teşrik edüp adem-i kabûl-i serbestiyyeti ta Tim ve müşârünileyhden emniyet câiz olmadığını tefhim edüp havf-i cân ile nâçâr o</span></p>
<p><span class="font15">Cidde vâlisi Vezir Halil Paşa dahi mâh-ı mezbûr evâhirinde hulûl-i eceli mev‘ûdiyle vefât ve gadd-ı basar-ı hayât edüp münhal olan mansıbı Yenişehirli Vezir Osman Paşa’ya bundan akdem tevcih olunduğuna binâen bir an akdem Bender-i Cidde’ye luhûku emr ü tenbîh olundu. Müşârünileyh Çorlu kasabasında neşv ü nemâ bulup</span></p>
<p><span class="font15">Nazm:</span></p>
<p><span class="font15">Gidelim der ki vâlâ-yi şeh-i devrâna</span></p>
<p><span class="font15">Şem’-i ikbâline biz de olalım pervâne.</span></p>
<p><a name="bookmark287"></a><span class="font15">Terânesiyle Âsitâne-i sa‘âdete vârid ve bir müddet (24a) mütehammil-i nevâib ve şedâid olmuşidi. Ber-muktezâ-yi isti‘dâd hâsekilik ile ber-murâd ve revş ü reftârı pesendîde-i hazret-i cihândârî olduğuna binâen tebdîl-i hâsekiliği ile mümtâz ve giderek odabaşı ve hâseki ağalık ve bostancı başılık ile tâir-i ikbâli bâlâ-pervâz olup ba‘de’l-azl surre emini ve kapucular kethüdâsı ve mîrâhur-ı evvel hidemâtiyle iktisâb-ı mefâhir ve merâtib-i ulyâ-yi devlete istihkakı mebâdî-i ahvâlinden bi’l-hiss ve’l-müşâhede zâhir olunduğundan rütbe-i vâlâ-yi vezâret ile manzûr-ı li-hâzâ-i mürüvvet ve Hotin ve Belgrad muhâfazalarına bi’t-tevâli ta‘yîn olunarak tavr-ı âkilânesi resîde-i rütbe-i şöhret olmuşidi. Bir müddet mürûrunda şân-ı seraskerî ile donanmayı alup Özi cânibine şirâ‘-güşâ ve ba‘dehû mutasarrıf-ı Ümm-i dünyâ olup bir zamân mürûrunda Cidde’ye vâli ve ber-minvâl-i muharrer kütvâl-i rûhu burc-ı bedenden hâli oldu. Müşârünileyh müdebbir ve âkil ve umûrunda hâzım ve gayr-i gafil haysiyeti nümâyân ve bu cihetle sebk-i akrân etmiş bir vezîr-i kârdân idi.</span></p>
<h3><a name="bookmark43"></a><span class="font15" style="font-weight:bold;"><a name="bookmark288"></a>Nefy-i Damadzâde Mehmed Tâhir Efendi</span></h3>
<p><span class="font15">Zümre-i müderrisinden Mehmed Tâhir Efendi neşve-dâr olduğu hâlde Bahariye pîşgâhında vâki<sup>1</sup> çayırdan mürûr eder iken nigeh-bânlarınm men‘e tasaddîleri mollayı bî-huzûr edüp giderek mu‘ârazaları müşâtemeye ve müşâtemeleri mudârebe ve müsâdemeye müncer ve mûmâileyhi keyfıyet-i câm-ı teşci<sup>1</sup> ve zûr-âver edüp hemen miyân-bendinde âmâde olan bıçağını dest-âver-i insilâl ve yanında olan âdemlerine emr-i mu‘âveneti tenbîh ile bostancıları önüne katup nâr-ı hâmide-i arbedeyi iş‘âl (24b) ve molla-yi mezbûrun asâlet ve nebâleti maTûm olduğundan bostancılar âlât-ı müdâfa‘a isti'mâlinden ictinâb ve bu hâl ile iki üç nefer bostancıyı cerh-i elim ile üftâde-i deşt-i ıztırâb edüp keyfiyet resîde-i sem‘-i eşref-i padişahî ve te’dîbi müfevvez-i re’y-i fetvâ-penâhî kılmup, ba‘de’l-keşf ve’l-mu‘âyene efendî-i mûmâileyh Gelibolu’ya iclâ ve iki ay mürurundan sonra bostancılar elem-i cerhden rehâ ve birâderi sadr-ı Rum-ı sâbık müteşebbis-i dâmen-i recâ olduğuna binâen kayd-ı gurbetten ihlâ olundu.</span></p>
<p><a name="bookmark289"></a><span class="font15">Asitâne’ye ric‘atinde fî-mâ-ba‘d eVbâş ve erâzile mahsûs olan reftâr-ı nâ-hem-vârdan dest-şû-yi ferâğ olmadığı hâlde eşedd-i takrî<sup>1</sup> ile tedîb ve nefy-i ebed ile ta‘zîb olunacağı şeyhülislâm efendi tarafindan ifhâm ve esb-i serkeş ru‘ûneti bu pend-i dil-pesend ile ilcâm olundu.</span></p>
<h3><a name="bookmark44"></a><span class="font15" style="font-weight:bold;"><a name="bookmark290"></a>Zikr-i Tedmîr-i Ba‘zı Eşkıyâ</span></h3>
<p><span class="font15">Manastır’a altı saat mesâfede vâki<sup>1</sup> Florina’da sâkin Musli nâm şaki‘ haşyet-i hakkı hâtırından ihrâc ile fukara ve zu‘afâya zulm u ta‘addîsi yevmen fe-yevmen kabûl-i terakki edüp birkaç kasaba ve karye dest-i tetâvülünden vîrân ve ba‘zıları celâ-yi evtân beliyyesiyle perişân oldukları Rumeli vâlisi Vezir Dağıstânî Ali Paşa’ya inhâ ve beyân olunup ber-takrîb Manastır’a ihzâr ve husemâsiyle terâfu‘-i şer<sup>1</sup> ve sübût bulan cerâim ve evzârrna binâen ser-i nuhûset-eseri kat‘ olunup sûret-i hâli mübeyyin tahrîrât müşârünileyh tarafından vâsıl-ı südde-i eşref-i selâtîn-i kâinât oldu.</span></p>
<p><span class="font15">Düzce kasabasında mütemekkin Araboğlu nâm küştenî harâb-sâz-ı sâmân-ı fakir ve ganî olduğuna (25a) binâen hakkında birkaç defa emr-i âlî sâdır ve füshat-i ecel sebebi ile bu âna dek memûrlar katline zâfir olmamışlar idi. Bolu voyvodası Hacı Ahmed Ağa bir mikdâr asker ile bu defa üzerine varup, yârâ-yi mukavemeti mefküd olduğundan Ankara semtlerine firâr ve o havâlide vâki<sup>1</sup> cibâl-i şâhikaya istizhâr edüp bir müddetten sonra Düzce etrâfmda geşt ü güzâr eylediği voyvoda-i mûmâileyhe ihbâr olundukta filhâl ılgar ve merkumu küşte-i seyf-i tâb-dâr edüp ser-i maktû‘unu der-i devlet-medâra tesyâr eyledi.</span></p>
<p><span class="font15">Maraş Eyâleti’nde Mandallu ve Kılıçlu aşiretleri aşâir-i kesîretü’ş-şu‘ûb ve kabâil-i me’lûfetü’l-hurûbdan olduklarına binâen öteden berü zabt u rabtlarmda vulât ve hükkâm acz-âver ve bâ-husûs sâl-i çendînden berü o havâli vüzerâdan hâlî kaldığından etrâf ve eknâfa itâle-i dest-i hasâr u zarar etmeleriyle tedîbleri emr-i mendûb, belki resîde-i derece-i vücûb olup bu irâde Maraş vâlisi Vezîr Abdullah Paşa’ya ifâde ve sırren tarafına emr-i âlî</span></p>
<p><span class="font15">fıristâde olunmuşidi. Müşârünileyh dâiresi halkını ve ba‘zı aşâiri istishâb ve meştâları semtine mânend-i berk-ı hâtıf-ı şitâb edüp eşkıyâ-yı merküme bu savlet-i nâgeh-zuhûrdan tersân ve bir fırkası Çobanoğlu ve fırka-i uhrâsı Abdülfettahoğlu yanma varup pinhân ve bâkîsi sa‘bü’s-sülûk cibâle gürîzân olup mukavemete kudret iddi‘asında olanlar muhârebeye mübâşeret ve müşârünileyhin ednâ hücûmuna adem-i tahammül ile firâr ve gaybet ve müşârünileyh sâlimen ve gânimen avdet eylediğini inhâ ve te’dîbât-ı mâ-yelıklarmı icrâ eylediğini der-i devlet-medâra arz ve inhâ (25b) eyledi.</span></p>
<p><span class="font15">Eyâlet-i Bosna’da vâki‘ Lügoşte Kalesi’nde dizdâr-ı sânî olan Yahya ve refiki Zeynel umûr-ı serhaddi muhtel ve fukarânın urve-i rahatlarını münhal eyledikleri, vâlisi sadr-ı esbak Halil Paşa’ya ma‘lûm olup asâyiş-i ibâd ve ref-i ihtilâl dâ‘ iyesiyle merkumları izâle eylediğini mübeyyin der-i devlet-mekîne arz-ı kıbâle eyledi.</span></p>
<p><span class="font15">Bergama voyvodası ve a‘yânı olan Sağıncılı Veli an-asl Yörük tâifesinden Sağıncı Karyesi’nde tavattun ve Bergama voyvodası Kocaoğlu Elhâc İsmâil Ağa’nın hizmetinde temekkün edüp ba‘de’l-vefat oğlu Mehmed Ağa’ya dahi hidmet ve ol dahi vefat ettikte oğlu İbrâhim Ağa’nm umûrunu rü’yet eyler idi. Ancak mezbûr idâre-i umûrdan bî-haber ve hevâ vü heves ile meşgul bir şahs-ı der-beder olup merkum Veli dâirelerinde emekdâr olmak takribiyle zimâm-ı umûr-ı kazâyı yedine teslim ve hânesinde farigü’l-bâl ikâmet ile eyyâm ve saatini lehv ü tarabe taksim edüp merkumun gaflet ve lezzât-ı dünyâya inhimâki mu'temedi olan Veli’nin derûnunu ifsâd ve yerini zabt ve hânmânmı berbâd etmeye ictihâd edüp dâiresinde olan halkı ıtmâ‘ ile emrine râm ve merkum Veli Ağa’yı o nemek-be-haram on kadar bölükbaşısı ile i‘dâm ve tarafına müte'allik ricâl ü nisvânı nehb ü gâretle fakır ü güm-nâm eylediğinden gayri Araboğlu Dâmâdı Abdülfettah’ın mâ-melekini yağma ve menkûhasını nefsine istihlâs ile mutasaddî-i kâr-ı nâ-bercâ olduğundan mezbûr mâ-melek ve zevcesin alıp İzmir’e firâr ve şakı-i mezkûr ceyş-i mevfur ile İzmir’e karîb mahalle geldiğini (26a) Abdülfettah teyakkun ile zevcesini İzmir’de terk ve Kütahya’ya gelüp muntazır-ı encâm-ı kâr olmuşidi.</span></p>
<p><span class="font15">Mezbûr Veli ahâli-i İzmir’i ihâfe ve terhîb ve merkûmun zevcesini vermedikleri hâlde hâric-i İzmir’de vâki‘ mezâri<sup>1</sup> ve buyûtu ifsâd ve tahrîb eyleyeceğini inhâ ve ihtiyâr-ı ehven-i şerreyn iktizâsiyle mezbûreyi yedine <a name="bookmark291"></a>i‘tâ ve nikâh ale’n-nikâh gayr-i câiz olduğunu her ne kadar ifâde ettilerse dahi kelâm-ı ma‘küllerini dinlemeyüp irtikâb-ı sefah eylediği ve bu maddelere müşâbih nice mezâlim ve ta‘addiyâta cesâret ettiği ma‘lûm-ı kâr-fermâyân-ı devlet olup vücûb-i izâlesi atabe-i aliyye-i cihândâriye ifâde ve katli irâde olunduğuna binâen Anadolu vâlisi Vezir Abdi Paşa üzerine ta‘yîn ve Bergama’ya tahassun ve birkaç gün harb ü cidâl ile iştigâl ettiyse dahi mukavemete kudreti olmadığı ta‘ayyün edüp zevcesini i‘dâm ve firâra âğâz ve eyâdî-i akab-gîrânda ser-i nuhûset-eseri kâlbüd-i bedenden ifrâz olunduğu haberini müşârünileyh arz-ı atabe-i erbâb-ı hâcet ve niyâz eyledi.</span></p>
<h3><a name="bookmark45"></a><span class="font15" style="font-weight:bold;"><a name="bookmark292"></a>Tevcîhât-ı İlmiyye</span></h3>
<p><span class="font15">Revnak-efzâ-yi sadr-ı Anadolu olan Dürrîzâde Esseyyid Mehmed Atâullah Efendi müddet-i örfıyyesin itmâm ve Mollacıkzâde İshak Efendi sadâret-i mezkûre ile kesb-i izz ü ihtişâm eyledi. İshak Efendizâde Şerif Esseyyid Yahya Efendi bir cihetle iddi‘â-yi kadem ve zâtında şeyhülislâmzâde bir pîr-i muhterem olduğuna binâen müteahhiren Anadolu pâyesiyle mükerrem olup Çelebizâde Mehmed Esad Efendi Ramazan gurresinden zabt etmek üzere Edime kazâsiyle mütebahtir ve Mısr-ı Kahire kazâsiyle Said Efendizâde İbrâhim Nedim Efendi (26b) müstebşir oldu.</span></p>
<h3><a name="bookmark293"></a><span class="font15" style="font-weight:bold;"><a name="bookmark294"></a>Ref‘-i Vezâret-i Osman Paşazâde Mehmed Paşa ve Tebdîl-i Menâsıb-ı Ba‘zı Vüzerâ</span></h3>
<p><span class="font15">Şam’da müddet-i medîdeden berü vâli ve hemyân-ı iktidârı nüküd-ı mütevâfire ile mâh olan Osman Paşa vefat eyledikte oğlu Mehmed Paşa pederinin emvâli tarafına i‘tâ ve rütbe-i vezâretle kadri i‘lâ olunduğu takdirde üç bin kise bedel ile Devlet-i aliyye’ye izhâr-ı hidmet eyleyeceğini inhâ ve ta‘ahhüdü üzere vezâret ile Haleb ve mütevâliyen Rakka ve Sivas eyâletleri gibi kesîrü’l-cedvâ menâsıb ile kayrılmışiken ancak üç yüz kise teslim ve bâkisi Şam Eyâleti’nin tevcihine ta‘lîk ile pey-der-pey der-i devlet-medâra tahrîrât takdim etmişidi. Hadâset-i sinn ü kühûlet sebebi ile umûr-ı haccı idârede liyâkati ma‘dûm ve farz-ı muhâl ile Şam tevcih olunsa edâ-yi deyn eyleyeceği mevhûm ve bâ-husûs bu mutâlebe-i müte‘âkibesi Şam vâlisini tebrîd ve rü’yet-i umûrdan teb‘îd etmekle kayd-ı vezâreti terkin ve emvâl ü eşyâsı kabz olunmak zımnında Kapıcıbaşı Sâdık Ağa mübâşir ta‘yîn olunup mübâşir-i merkum, müşârünileyhin emvâlini zabt ve kendisini Sivas</span></p>
<p><span class="font10">L</span></p>
<p><a name="bookmark295"></a><span class="font15">Kalesi’ne vaz‘ edüp Âsitâne-i sa‘âdet’e ric‘at ve makbûzu olan emvâli mahalline teslim ile edâ-yi hidmet eyledi. Adana vâlisi Kapıcı Vezir Süleyman Paşa Adana’dan isti‘fâ ve Karaman vâlisi olan Çatalcalı Ali Paşa’dan ahâli iştikâ etmekle Karaman Eyâleti Süleyman Paşa’ya ve Haleb Eyâleti Çatalcalı Ali Paşa’ya ve Trablusşam Eğribozlu Vezir Mehmed Paşa’ya tevcih ve bir an akdem mansıblarına lühûkları emr ü tenbîh olundu.</span></p>
<h3><a name="bookmark47"></a><span class="font15" style="font-weight:bold;"><a name="bookmark296"></a>Vürûd-ı Kâsidân-ı Tatar-ı Dîger-bâr be-Âsitâne-i Sa‘âdet </span><span class="font15">(27a)</span></h3>
<p><span class="font15">Kabâil-i Tatar ve Kırım halkının ekseri zarûriyyü’l-vukü‘ olan serbestiyet ve teslîm-i kılâ‘ maddelerinden mahzûz &lt;İÇ) yıp bu mevaddı ılga matlûbları olduğuna binâen söz sâhibleri bir manane gelüp bu madde-i müşkileyi miyânelerinde meşveret ve Sâhib Giray Han’ı dahi meclislerine da‘vet etmişler idi. Madde-i serbestiyet müşârünileyhin zamânmda nizâm bulmuş olduğundan dâire-i cemiyetlerine duhûlden ictinâb edüp bir sefine ile Asitâne-i sa‘âdet’e vârid ve mesned-i hâni hâli kalmamak garazına mebnî</span></p>
<p><span class="font15">o havâlide bulunan Devlet Giray Han bi’l-intihâb süllem-i hânîye sâ‘id olup bu keyfiyâtı Devlet-i aliyye’ye ifâde için ulemâ ve mirzayândan birkaç nefer kimseyi bu defa dahi der-i devlet-medâra irsâl ve tafsîl-i hâl etmişler idi. Erkân-ı saltanat bu madde-i mümteni‘üi-husûl için tekrâr akd-i encümen-i</span></p>
<div style="border-bottom:solid;">
<p><span class="font15">meşveret edüp “Tatar kavmi ^ve Kırım halkı mülâhaza-i fevâ‘id-i amîme ile zı z—1 &lt;-i ’1 /HAAV n &nbsp;&nbsp;&nbsp;&nbsp;&nbsp;.“V nl-&lt;T &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;</span><span class="font3" style="font-variant:small-caps;">t</span><span class="font15"> r &nbsp;&nbsp;&nbsp;&nbsp;&nbsp;dr 1 &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;»AAıık A**z-xT* z<sup>-</sup>»</span></p>
</div><br clear="all">
<p><span class="font15">fî-bâdii’l-emr serbestiyete kail ve devleteyn muhârebe^ miyânelerinde nıhânî te‘âtî-i senedât ile alâ-zu‘mihim deP-i ga<sup>1</sup></span></p>
<div>
<p><span class="font15">etmişler</span></p>
</div><br clear="all">
<p><span class="font15">idi. Giderek sûret-i serbestiyyet mizâclarma muvâfık ve me’mûl ve ^^ümniyelerine mutâbık gelmeyüp feshini istid'â ve Devlet-i aliyye’yi müceddeden envâ‘-i tekellüfat ve meşâkka mübtelâ edecekleri hüveydâ</span></p>
<p><span class="font15">olduğundan başka iddi<sup>1</sup> âlân münâfî-i şurût-ı musâlaha ve fesh-i şurût-ı mûcib-i muhârebe ve mükâfaha olduğu mukarrer ise dahi kavm-i mezkûrun derece-i iltimâslarını sedd-i ye’s ü hirmânlarmı mûcib olacağı maTûm-ı erbâb-ı kabûl ve redd olup şimdilik bir mahalde îvâ ve Rusyalu’nun büyük elçisi vürûdunda bu maslahatın müzâkeresine şürû‘ ve usr ü yüsr-i madde vicâhen maTûmları olmak emr-i ma‘küldür” deyü ehl-i meşveretin (27b) cümlesi yek-zebân-ı vifâk ve Sâhib Giray Han dahi Devlet-i aliyye’yi melce ve penâh ittihâz eylediğine binâen matlûbu olan mahalde ikâme olunması zımnında kâr-bend-i ittifak olmalariyle re’y ü tedbîr-i vükelâ-yi devlet <a name="bookmark297"></a>muvâfık-ı re’y-i şehriyâr-ı gerdûn-rif at olup meb‘ûslar bir mahalde iskân ve Sâhib Giray Han dahi iltimas üzere Tekfur-Dağı’na gönderilüp levâzım ve havâyicleri temşiyeti ile ferhân kılındılar.</span></p>
<h3><a name="bookmark48"></a><span class="font15" style="font-weight:bold;"><a name="bookmark298"></a>Azl-i Veziriazam İzzet Mehmed Paşa ve Sadâret-i Kethüda Bey</span></h3>
<p><span class="font15">Sadrıazam bulunan İzzet Mehmed Paşa umûr-ı cüziyye ve külliyyede gayet beyyin ve acele ve sür‘atten dâmen-çîn olmak haysiyeti ile her maddede tarafına izz ü betâet ve isnâd-ı rehâvet kılındığından başka Tatar tâifesinin mebûsları vürûdunda imtinâ‘-ı iltimâsları müşârünileyh ile şeyhülislâm efendi miyânında müzâkere olunur iken efendi-i müşârünileyh cenâbları delil ü bürhândan ârî akvâl-i bî-ma‘nâ ile perde-ber-endâz ve makâm-ı sadârete lâyık olmayacak etvâra âğâz eylediği mesmû‘-ı şehriyâr-ı bende-nüvâz olup keyfiyet hâzır-bi’l-meclis olan reîsülküttâb efendiden sırren istifsâr ve şeyhülislâm efendinin hiddet ü gılzeti ve fesh-i şurût-ı musâlahayı mûcib-i ibrâm ve huşûneti taraf-ı hümâyûna ihbâr olunup reis efendi mücerreb ü mu‘temed ve her kavli hüccet ü sened olmak hasebiyle inhâsı sem‘-i kabûle karin ve şuyû‘-ı madde ile ikisinde dahi nüfûz ve i‘tibâr kalmadığı zâhir ve müstebîn olduğundan azl olunmaları pîrâmen-güzâr-ı şehriyâr-ı âlî-tebâr olduğunu Derviş Efendi hevâdârları ihsâs ve sadâretine vaz‘-ı esâs etmişler idi.</span></p>
<p><span class="font15">Tetâbu‘-ı ilel ü esbâb ile iş bu Cumâdelulâ’nın sekizinci hamiş günü (28a) müşârünileyhden mühr-i hümâyûn istirdâd ve bilâ-sual ve cevâb hemen o gün Aydın muhassıllığı ile dil-şâd kılınup mühr-i hümâyûn kethüdâ-yi sadr-ı âlî bulunan Derviş Mehmed Efendi’ye i‘tâ ve menkib-i liyâkatine hiTat-i zeri‘at-i sadâret iksâ olunup Bâbıâlî’ye vürûd ve şeyhülislâm efendi avdetinden sonra dîvân yerine nüzûl ve hal‘-i umûmiyye ile erkân-ı devleti nâil-i sürûr-ı nâ-mahdûd eyledi. Münhal olan kethüdâlık hidmeti câh-ı mezkûrdan munfasıl îbrâhim Efendi’ye inâyet ü ihsân ve meş‘ale-i ikbâli bu defa dahi müstenîr ve fırûzân kılındı.</span></p>
<p><span class="font15">İbret: Reisülküttâb efendinin hayr-hâhâne taraf-ı saltanata sırren haber verdiği keyfiyet ki sadrıazamm hüsn-i hâlini ve fetvâ-penâh cenâblarınm mes’ulât-ı Tatara müsâ‘ade zımnında makâm-ı bülend-i sadârete gayr-ı lâyık evzâ‘mı beyândan ibaret idi. Efendi-i müşârünileyhe mün‘akis olup o</span></p>
<h1><a name="bookmark299"></a><span class="font5"><a name="bookmark300"></a>i</span></h1>
<p><span class="font9">L</span></p>
<p><span class="font15">günden hakkında adâvet ü gayzını ızmâr ve âkıbet o sadâkatkâr-ı Devlet-i aliyye’yi ihtilâs-ı fırsat ile mehcûr-ı dâr u diyâr eyledi ki tafsili inşaallah mahallinde zikr ü iş‘âr olunsa gerektir.</span></p>
<p><span class="font15">Çavuşbaşı olan Said Efendi yevm-i mezkûrda ma‘zûl ve yerine sadrıazamın kayın atası Mehmed Ağa mevsûl oldu.</span></p>
<h3><a name="bookmark49"></a><span class="font15" style="font-weight:bold;"><a name="bookmark301"></a>İ‘dâm-ı İvaz Mehmed Ağa</span></h3>
<p><span class="font15">Bayındır voyvodası olan İvaz Mehmed Ağa an-asl Aydın taraflarında sekbanlık ile meşhûr ve giderek İzmir voyvodalarına bölükbaşı olmakla kesb-i kuvvet ü zûr edüp, ber-takrîb gümrükçü İshak Ağa tarafına tevessül ve arz-ı merâm ve vâsıtasiyle ba‘zı mukâta‘at iltizâm ve tevsi<sup>1</sup>-i dâire ile tahsîl-i dârât u ihtişâm etmişidi. Uhdesinde olan iltizâmâtm fâizleri masrûfâtına vefâ etmediğinden zulm (28b) ü i'tisâfa mecbûr ve re‘âyâ ve berâyâyı bu vesile ile evtân-ı me’lûflerinden dûr edüp ba‘zı tenbîhât ile enf-i şâmihi irgâm ve semt-i salâha meyi ü rükûnu i‘lâm olundukta kapucubaşılık ile câme-i rifati tezyin ve sefer vaktinde İzmir muhâfazasma tayin olunmuşidi.</span></p>
<p><span class="font15">Mûmâileyh İzmir voyvodası bulunan Kara Osmanzâde el-Hac Ahmed Ağa ile muhâreşe ve giderek birbiriyle a‘ğâz-ı müşâcere ve münâveşe edüp İzmir’i pâ-zede-i evbâş ve levendât ve emvâl-i tüccârı gasb-gerde-i erbâb-ı gârât eylediği şâir mezâlimi ile nigâşte-i sahîfe-i yâd-ı devlet ve tertîb-i cezâsı mevküf-ı vakt-i vüs‘at kılınmışidi.</span></p>
<p><span class="font15">Sefer gavâili ber-taraf ve meşâgil-i devlet kesb-i sûret-i ahaff eylediğine binâen merkumun esbâb-ı in‘idâmı tertîb ve Kapudan-ı Deryâ Vezir Haşan Paşa üzerine ta‘yîn ve tesrîb olunup ma‘iyetine me’mûr asâkir-i müctemi‘a ile mukîm olduğu Bayındır’a ılgar ve merkum makâbeleden âciz olup Tire _ kazâsı etrâfmda geşt ü güzâr eder iken akab-gîrler yedine giriftâr ve birkaç nefer bölükbaşısı ile kantara-i seyfden imrâr olunup rüûs-ı maktu<sup>1</sup> alan Asitâne’ye getirilüp mevzû‘-ı ibret-gâh-ı eşrâr kılındı.</span></p>
<h3><a name="bookmark302"></a><span class="font15" style="font-weight:bold;"><a name="bookmark303"></a>Azl u Nasb-ı Hazret-i Fetvâ-penâhî ve Sadr-ı Rum-şüden-i Esad Efendizâde Mehmed Şerîf Efendi</span></h3>
<p><span class="font15">Müftilenâm olan îvâz Mehmed Paşazâde İbrahim Bey Efendi’nin hiddet-i mizâcı hasebiyle semt-i müdârâdan rû-pûş-i gaflet ve kibr-i nefs ve ulüvv-i meşreb ile hâtır-şiken-i erbâb-ı câh u menzilet olduğundan gayri kemâ-yeşâ ahz-i bertil ü rüşâ ile müştehir ve evzâ'mdan tarîk-i halkı mütekeddir ve müteneffir ve bâ-husûs sadr-ı sâbıka olan evzâ-ı bâridesi meşrebü’l-azb teveccüh-i şâhâneyi mütegayyir edüp iş bu Cumâdel (29a) ûlâ’nın yirmidokuzuncu günü mesned-i meşîhatden tenzil ve sadr-ı Rum ve reisü’l-ulemâ olan Sâlihzâde Mehmed Efendi o makâm-ı bülend ile tebcil olunup münhal olan sadâret-i Rumeli ile Esad Efendizâde Mehmed Şerîf Efendi bi-vücûdü’l-istihkâk mazhar-ı lutf u şehriyâr-ı âfâk oldu.</span></p>
<p><span class="font15">Tezyîl: Devlet-i aliyye menâsıbının eşref ü a’lâsı ve merâtib-i beşeriyyenin gayet ü müntehâsı sadâret-i uzmâ ve riyâset-i ulemâ olup zikr olunan mesnedlere zîb ü fer veren zevât-ı müteşahhısanın her hâlde kâr-bend-i muvâfakat ya‘ni yek-dîl ü yek-cihet olarak takvîm-i i‘vicâc-ı umûr-ı devlet ve tevkîr-i sît ü şân-ı saltanata teşmîr-i sâk-ı himmet-i lâzime-i uhde-i hamiyyetleri iken ihtilâf-ı meşârib ve tebâyün-i metâlib sebebi ile ahadü-hümâ âhire ızmâr-ı kin ve izhâr-ı çîn-i cebin edüp kâr-ı ma‘kül taraf-ı vâhidde bulunsa illet-i tenâfüs ve mübâgaze ile taraf-ı diğer ibtâline sa‘y u ictihâd ve ulüvv-i menzilet sebebiyle mu‘âraza mümkün olmayup emr-i matlûbu tab‘an hayyiz-resân-ı fesâd eyledikleri zâhir olup bu mülâbese ile der-dest-i nizâm olan umûr-ı mehâmm resîde-i cây-gâh-ı ta‘tîl ve fevt-i fırsat ile hatb-i mezkûr memnû‘-ı tesviye ve ta‘dîl olduğundan fazla bu münâfesenin zararı çok geçmeden taraflarına ric‘at ve suküt-ı mansıb ve ba‘zen elem-i gurbet ile azz-ı nevâciz-i nedâmet edegeldikleri mesbût-ı mecelle-i ezhân-ı erbâb-ı dirâyetdir.</span></p>
<p><span class="font15">Hikmet-i hubb-i riyâsetle mernkûr olan ehl-i garaz ve hased-i servet ü mâl ve tekmîl-i fazl u kemâl ile zâtını adîmü’l-misâl bulup benî-nev‘inden ana müşâreket ihtimâliyle fenâ-yi devletlerini ve nefsinin bekâ-yi câh u izzetini taleb eder vüzerâ ve ulemâ (29b) ve şâir vükelâ miyânında olan hased bu kabildendir, ve hased an-asl cehl ile tama‘ın içtimâ<sup>1</sup> ından hâsıl olur. Zîrâ hasûdun kısmet ve hazz taraf-ı Hak’dan idüğüne îmânı gayr-i sâbittir, ve hasedin rütbe-i süflîsi ni‘met-i mün‘imin zevâlini taleb etmeyüp <a name="bookmark304"></a>kendüye o makûle m‘amın husûlünü temennî etmektir ki buna gıbta ıtlâk olunur, bu dahi umûr-ı uhreviyeden ise mendûb ve umûr-ı dünyeviyeden ise mezmûm u ma‘yûbdur.</span></p>
<h3><a name="bookmark51"></a><span class="font15" style="font-weight:bold;"><a name="bookmark305"></a>Ba‘zı Tevcîhât-ı Resmiyye ve İlmiyye</span></h3>
<p><span class="font15">Taraf-ı hümâyûna cihet-i mâ ile ihtisâsı olan Ahmed Nazif Efendi mutasarrıf olduğu arpa emânetinden hazzını istîfâ ve âhar mansıba irtikâsmı ricâ edüp Cumâdelâhire gurresinde başmuhâsebecilik rütbesini ihrâz ve arpa emâneti ile reis-i sâbık İbrahim Münib Efendi ve matbah-ı âmire emâneti ile kethüdâ-yi sâbık Ahmed Resmî Efendi kesb-i şeref ve imtiyâz eyledi.</span></p>
<p><span class="font15">Sadr-ı sâbık Siladâr Mehmed Paşa Bosna Eyâleti’ne tâlib ve selefine dâd ü dihişde gâlib olup mâh-ı mezbûrun yedinci günü Bosna Eyâleti yed-i gâlibesinden intizâ<sup>1</sup> ve selefi sadr-ı esbak Halil Paşa’ya Selânik Sancağı istişfâ olundu.</span></p>
<p><a name="bookmark306"></a><span class="font15">Bazı menâsıb-ı ilmiyyenin hengâm-ı tevcihi takarrüb etmekten nâşî yevm-i mezkûrda Yenişehir Fenâr kazâsı şeyhi Mollazâde Ahmed Atâullah Efendi’ye ve İzmir Kazâsı Feyzullah Efendizâde Mehmed Refî‘ Efendi’ye ve Selânik Kazası Haremeyn Müfettişi Hammâmî Ali Efendi’ye ve Galata Kazâsı Osman Molla damadı İbrahim Bey’e tevcih ve ihsân olunup bu tevcîhâttan hâsıl olan silsileden müderrisîn-i kirâm kat’-ı merâtib ve menâzil ve tayy-i tavâmîr-i (30a) merâhil eyleyerek lebrîz-i câm-ı sürür ve ibtisâm oldu.</span></p>
<h3><a name="bookmark52"></a><span class="font15" style="font-weight:bold;"><a name="bookmark307"></a>İrtihâl-i Ebubekir Efendi</span></h3>
<p><span class="font15">Yenikapı Mevlevîhânesi’nde seccâde-nişîn-i irşâd ve mürebbî-i erbâb-ı isti<sup>1</sup> dâd olan Ebubekir Efendi bir müddetten berü tenevvüre-nişîn-i emrâz-ı gûnâ-gûn ve nây-i gülû-yi hayâtı giriftâr-ı ser-pençe-i reybü’l-menûn olup semâ‘hâne-i dünya çeşmine teng ü târ ve iş bu Recebülferd’in beşinci gecesi kudûm-zen-i semt-i dârü’l-karâr oldu. Şeyh-i mûmâileyh dânende-i usûl-i tarîk ve ârif-i vâdi-i tahkik müstağrak-ı cezebât-ı Rabbânî ve mümtesil-i evâmir-i Sübhânî hakkında kerâmet-i me’mûl-i fâiz ni‘met-i resîd ki ve vusûl-i bir pîr-i makbûl idi.</span></p>
<h3><a name="bookmark53"></a><span class="font15" style="font-weight:bold;"><a name="bookmark308"></a>Itlâk-ı Abdullah Molla Efendi ve Nefy-i İmâm-ı Sânî ve Azl-i Serbostâniyân</span></h3>
<p><span class="font15">Sudûr-ı kirâmdan Îrânîzâde Mehmed Esad Efendi bundan akdem nefy olunan Tatarcık Abdullah Efendi’nin derece-i ilm ü hünerine vâkıf ve kayd-ı nefye ibtilâsı nefsâniyet-i erbâb-ı garazdan neş’et ettiğine dânâ ve ârif olup ıtlâkını cenâb-ı fetvâ-penâhîden ricâ vü niyâzı hayyiz-i is‘âfa resâ olup kaydı gurbetten âzâd ve telâkî-i iyâl ü evlâd ile ber-murâd oldu.</span></p>
<p><span class="font15">Hamise raddesini zamân-ı karîbde ihrâz eden imâm-ı sânî bir müddet tevkif olunduğuna tahammül edemeyüp şikâyeti mutazammın verdiği arz-ı hâl hakkında müstelzem-i iğbirâr ve infı‘âl olup Beykoz’a alâ-tarîki’n-nefy mübâ‘ade ve hakkında mütetâbi‘i’z-zuhûr olan ni‘metin hakkını edâda kusûr şeâmetini müşâhede eyledi.</span></p>
<p><a name="bookmark309"></a><span class="font15">Bostancıbaşı Halil Ağa mübtelâ-yi sû-i mizâc olduğundan mâh-ı mezbûrun yirmibeşinci günü ihrâc ve yerine Haseki Ağa idrâc olundu.</span></p>
<h3><a name="bookmark54"></a><span class="font15" style="font-weight:bold;"><a name="bookmark310"></a>İrtihâl-i Ayşe Sultan </span><span class="font15">(30b)</span></h3>
<p><a name="bookmark311"></a><span class="font15">Hemşîre-i muhtereme-i hazret-i cihân-dârî Ayşe Sultan Hazretleri’nin tabi‘at-i şerîfelerinde şiken-i maraz nümâyân olduğuna binâen tebdîl-i hevâ ve derdine devâ kasdıyla Bahâriye’de olan sâhil-sarayma azimet ve bir müddet ârâm u ikâmet etmiş idi. Mübtelâ olduğu illet munkalib-i sıhhat olmayup bu evânda kafes-i tende âşiyân-sâz olan tâir-i rûhu sû-yi illiyyîne pervâz eyledi. Na‘ş-ı mağfiret-nakşı Asitâne’ye nakl olunup sadrıazam ve şeyhülislâm ve şâir erkân-ı devlet namâzını edâ ve zâtına mensûb olan câmi‘-i şerîfde cedd-i eşrefi mütevârî-serâ kılındı.</span></p>
<h3><a name="bookmark55"></a><span class="font15" style="font-weight:bold;"><a name="bookmark312"></a>İhsân-ı Pâyehâ</span></h3>
<p><span class="font15">Zât-ı hümâyûna hidmet eden hekim-başılara tarîkleri üzere ikrâm-ı mu‘tâd olduğuna binâen imâm-ı evvel-i sultânî Mehmed Emin Efendi’ye İstanbul pâyesi ihsân ve İstanbul kadısının ta‘dîl-i evzân husûsunda sa‘y u dikkati nümâyân olduğundan mûmâileyh dahi pâye-i mezbûre ile sebk-i akrân ve Bursa Kazâsı ile Mes‘udzâde’nin kadri efzûn ve Şam-ı şerîf ile Recebzâde ve Kuds-i şerîf ile Osman Efendizâde Abdullah Molla Efendi memnûn kılındı.</span></p>
<h3><a name="bookmark56"></a><span class="font15" style="font-weight:bold;"><a name="bookmark313"></a>Ameden-i Sefîr-i Kebîr-i Moskov</span></h3>
<p><span class="font15">Devleteyn tarafından ta'yîn olunan sefirler re’s-i hudûdda mübadele olunup Rusya elçisi Repnin General tayyfç^ierâhil ile Büyükçekmece’ye vâsıl olduğu mihmândârı tarafından ifâde^ÂJ dîvân tercümânı istikbâline firistâde kılmmışidi. Hâlâ çavuşbaşı olan Mehmed Ağa muttaki ve mutasallib bir kimse olup mesturun yemîn ü yesâr arbedesinden ve istihfafa dâir muhtemelü’l-vukü‘ olan ba‘zı etvârmdan vesvese edüp sûret-i temârûzda çâr-bâliş (31a)-nişîn-i âh u enîn ve Maltepe’de tertîb olunan yemeklik akabinde alay ile mesturu i‘dâd olunan hânesine tenzil içün çavuşbaşı ma‘zûllerinden Mehmed Said Efendi ta‘yîn olunmuşidi.</span></p>
<p><a name="bookmark314"></a><span class="font15">Elçi-i mestur devletinde mu‘ teber ve nâmdâr generallerden ve seferde vâki<sup>1</sup> cemî‘-i hurûbda bulunmuş eşrârdan sâhib-i nehvet ve nefsini beğenmiş bir şahs-ı bed-tıynet olup keyfîyyet-i sâlifeyi amd ü kasda hami ile bilfiil çavuşbaşı ağanın maiyetini taleb-kâr ve istikbâline me’mûr dîvân tercümânmı istisgârdan başka yemeklik için tertîb olunan ta‘yînâtı istihkar eylediği mütehakkık oldukta bâdî-i emirde mesfûru tenfîr revâ-dâşte-i erbâb-ı rey ü tedbîr olmadığına binâen Said Efendi’ye çavuşbaşılık vekâleti tevcîh olunup ta‘yînâtına dahi ba‘zı ecnâs zamm ve ilhâk olunarak irzâ ve ber-vech-i muharrer Maltepe’de tertîb olunan yemeklik resmi icrâ ve Galata’da âmâde kılınan konağa alay ile götürülüp ikâme ve îvâ olundu.</span></p>
<h3><a name="bookmark57"></a><span class="font15" style="font-weight:bold;"><a name="bookmark315"></a>Ba‘zı Havâdis</span></h3>
<p><span class="font15">Beyşehri mutasarrıfı Ahmed Paşa re’s-i hudûddan Moskov elçisini alup muhâfaza ederek Âsitâne-i sa'âdet’e îsâl ve hidmet-i pesendîde-i şehriyâr-ı cemîlü’l-fi‘âl olduğundan Rumeli Beylerbeyiliği ile nâil-i mükâfât ve mansıbı Hanya’ya tahvîl ile mazhar-ı iltifat oldu.</span></p>
<p><span class="font15">Mahrûse-i Bursa’da Kâdirî Tekyesi’ni âbâd ve icrâ-yi âyîn ile terkîk-i kulûb-i ehl-i sedâd eden Eşrefzâde Abdülkâdir Efendi’nin salâh-ı hâli Şeyhülislâm Efendi tarafından sâmi‘a-i hümâyûna resîde ve iktibâs-ı envâr tecelliyâtiyle bi’l-müşâhede, tasfiye-i kalb ü tenvîr (31b)-dîde etmek arzûsu tab‘-ı şâhâneye hâlide olup ikrâm ve i‘zâz ile ihzârı bâbmda hatt-ı hümâyûnları keşîde kılınmış idi. Şeyh-i mûmâileyh Âsitâne-i saadet’e pây-endâz-ı vusûl ve leyle-i Berât’da şeref-i lakaba-i tâcdâriyle nâil-i eazz-ı memûl olup şehriyâr-ı kerâmet-disâr muhatabât-ı hakâik-âsârlarmdan mahzûz ve şeyh-i mûmâileyh nazar-ı âtıfet ve inâyetleriyle melhûz olup atâyâ-yi vâfire ile sahîfe-i hâtırı tezhîb ve bir sevb kâkum kürk ilbâsiyle i‘zâz ve tatyîb olundu.</span></p>
<p><span class="font15">Şeyhülislâm-ı sâbık îbrâhim Bey-efendi bundan akdem Çırağan Sâhilhânesi’ni taraf-ı padişahîden ber-vech-i istimlâk niyâz ve i‘râz ve redd-i muhâlif tab‘-ı şehriyâr-ı mekârim-perdâz olduğuna binâen niyâz-ı karîn-i is‘âf ve sâhilhâne-i mezkûre müşârünileyh tarafından ihtitâf olunmuşidi. Ba‘de’l-azl mahall-i mezkûru makam ve şitâ kudûmiyle Sadefçiler’de iştirâ eylediği Acem Ali Hânesi’nde ârâm etmek kasdmda olduğunu şeyhülislâm efendi cenâbları istimâ‘ edüp ba‘zı mülâhazaya mebnî Âsitâne’ye gelmesini tehcîn ve sâhilhâne-i mezkûrede ikâmetinin evleviyetini tebyîn etmekle tarafına ol veçhile irsâl-i nüvîd ve Asitâne’den bu veçhile teb‘îd olundu.</span></p>
<p><span class="font15">Şehr-i Ramazanda Huzûr dersi Hüdâvendigâr-ı sâbık Sultan Mustafa Han sît-i aleyh-i şeâbib-i rahmetü’r-rahmân hazretlerinin îcâd-gerde-i şâhâneleri olup bu eser-i cemîle-i iktidâ, sebeb-i celb-i menâfi<sup>1</sup>-i dünyâ ve ukbâ olmak ma‘nâları birâder-i büzürg-vârları olan hidîv-i zamânenin kalb-i eşreflerinde hüveydâ olmağla müderrisîn-i kirâmdan yetmiş kadar erbâb-ı fazl ü hüner alâ-tarîki’l-münâvebe (32a) huzûr-ı hümâyûnda müdârese-i ilmi tefsir ve hâle münâsib va‘z u tezkîr ve her birine alâ-hiddetin surreler ihsân ve teshîl-i masârif-i şehr-i Ramazan kılındı.</span></p>
<p><span class="font15">Mâh-ı mezbûrun sekizinci gecesi Galata’da Bağcı Mahallesi’nde vâki‘ kefere hânelerinden birinde âteş-i cevvâle zebâne-keş-i işti‘âl ve buyût u dekâkînin birbirine ittisâli me’mûrlarm sa‘yini ibtâl edüp, sekiz saat kadar o âteş-i pür-şerer katı çok kimseyi mübtelâ-yi envâ‘-ı zarar edüp, nâgâh cenâb-ı perverd-gâr kuvve-i kâhiresin izhâr ve itfâ-yi sûret-i nâr eyledi.</span></p>
<p><span class="font15">Muntasıf-ı Ramazan’da Hırka-i Şerife alâ-lâbis-hâ elf-i tahiyyeyi ziyâret resm ü âdet olduğuna binâen huzûrları mu‘tâd olan erkân-ı saltanat yevm-i mezkûrda o yâdigâr-ı hazret-i risâlet-penâhîyi mâlide-i vecne-i zarâ‘et edüp dergâh-ı âlî ocağlarma taksimi resm-i dirin olan baklava dahi rûz-ı merkumda tevzi<sup>1</sup> ve i‘tâ ve tavâif-i mezkûre hân-ı vasîü’n-nevâl-i şâhâneden dilsîr-i ni‘am-ı evfâ kılındı.</span></p>
<p><a name="bookmark316"></a><span class="font15">Kapudan-ı Deryâ Haşan Paşa Donanma-yı hümâyûn ile Akdeniz’e şirâ-güşâ olmuşidi. Donanma-yi Hümâyûn’u mashûben-bi’s-selâme Asitâne-i sa‘âdet’e îsâl ve mersâ-yi Tersâne-i âmire’ye idhâl ile hizmetin ikmâl eyledi.</span></p>
<h3><a name="bookmark58"></a><span class="font15" style="font-weight:bold;"><a name="bookmark317"></a>Fevt-i Vezîr Süleyman Paşa ve Arabgirî tbrâhim Paşa</span></h3>
<p><span class="font15">Karaman Vâlisi Vezir Süleyman Paşa Anadolu teftişi ile bir müddet heybet-endâz-ı kulûb-i eşkıyâ olup mansıbı olan Konya’ya avdetinde za‘f-ı piri tesiriyle mâh-ı mezkûrun muntasıfmda azm-i dâr-ı beka edüp, mahlûl olan mansıbı ile Kayseriye Mutasarrıfı Çerkeş Paşa nâil-i sürûr-ı bî-intihâ oldu.</span></p>
<p><span class="font15">Müteveffa-yi müşârünileyh şüce‘ân-ı vüzerâ-yi izâmdan (32b) âkil ve müdebbir, hâzım ve mutabassır tehdidini îkâ‘a kadir, zâtında bahâdır bir vezîr idi. Ordu-yi hümâyûnda perde-ber-endâz-ı hadd u edeb olan güm-râhları cild-i evvelde tafsil olunduğu vech üzre seyf-i siyâsetle te’dîb ve cüsselerini ilkâ-yi kalîb eylediği Kuyucu Süleyman Paşa nâmiyle tezkâr olunmasına sebeb olduğundan başka Âsitâne-i sa‘âdet kâimmakamlığında dahi muhtekirân rüzgârı tazyik ve tesmîr ve ba‘zısım tağrîb ve ba’zısım tedmîr eylediğini nev-devletân-ı vakte hevl-nâk ve muhavvif görülüp sıyânet-i nefs ü mâl ve himâyet-i câh u ikbâlleri kasdiyle hakkında padişaha si‘âyet ve Anadolu teftişiyle azl ü iz'âcına mübâderet eylediler. Bu memûriyette dahi devlete izhâr-ı hidmet-i pesendîde ya‘ni giyâh-ı hod-reste-i vücûd-ı bugâtı dâs-ı siyâsetle direvîde edüp kadri bilinmedik bir vezîr ve merâtib-i aliyyede istihdâma cedîr bir pîr-i sütûde tedbîr idi.</span></p>
<p><span class="font15">Mısır Vâlisi Arabgirli Vezîr İbrâhim Paşa bir müddetten beri hücûm-ı ilel ü eskâm ile bî-zâr ve azm-i hıyâbân-zâr-ı dârü’l-karâr eylediği haberi vâsıl-ı der-i devlet-medâr olduğuna binâen Mısr-ı zâtü’l-ehrâm ile Aydın muhassılı sadr-ı sâbık îzzet Mehmed Paşa mazhar-ı ikrâm olup, münhal olan muhassıllık ile Mora muhassılı Hazînedâr Ali Paşa minnetdâr ve Mora muhassıllığı ile sâbıka Kefe seraskeri olup bir zaman kayd-ı esre giriftâr olan Vezîr Silahdâr İbrâhim Paşa nâil-i mesâr oldu.</span></p>
<p><span class="font15">Müteveffa-yi müşârünileyh rikâb-ı hümâyûn hizmetlerinde isbât-ı vücûd ve vezâreti hâlinde dahi efrâd-ı vüzerâdan ma‘dûd olup hûşyâr ve müstakim (33a) ve tenû-mend ü cesîm bir vezîr-i bî-nazîr idi.</span></p>
<h3><a name="bookmark318"></a><span class="font15" style="font-weight:bold;"><a name="bookmark59"></a><a name="bookmark319"></a>Tevcîh-i Haleb</span></h3>
<p><span class="font15">Dağistânî İbrâhim Efendi âlim ve fâzıl ve taklîd-i kazâya müstehil bir zât-ı kâmil olup Şevvalü’l-mükerrem evâilinde bi-hasebi’t-tarîk Haleb mevleviyeti emri ismine tahrîr ve tenmîk ve vâki<sup>1</sup> olan silsile sebebi ile zümre-i müderrisin i‘tilâ-yi derecât ile izz ü şerefe karin oldular.</span></p>
<h3><a name="bookmark320"></a><span class="font15" style="font-weight:bold;"><a name="bookmark60"></a><a name="bookmark321"></a>Ziyâfet-i Sadrıazam be-Şehriyâr-ı Kerrûbî-şiyem</span></h3>
<p><span class="font15">Sadrıazam cenâbları şehriyâr-ı menâyih-âsâr hazretlerini saray-i âsafânelerine da‘vet içün ferş ve cennât-ı zarâ‘et ve padişah-ı gerdûn-bastat sadr-ı müşârünileyhi mücerred tevkif içün ziyâfetine icâbet edüp Şevval’in yedinci günü kemâl-i debdebe ve dârât ile Paşa-kapusu’na şeref-res-i vürûd ve Sadrıazam, Paşa-kapusu mukabilinde vâki<sup>1</sup> mektebden istikbâl ile pîşrev-i mevkib-i sa‘âdet-endûdları olup seng-i rikâba vaz‘-ı kadem-i meymenet ve hidmet-i bagal-girî ile sadr-ı müşârünileyh nâil-i mefharet olup müftilenâm cenâbları dahi misâfır odası pîş-gâhmda istâde-i rasad-gâh-ı selâm ve hîn-i mukârenette kadd-i hamîde-i ta‘zîm ve ihtirâm ve bu fürûşân ile Arz odası’na sâye-endâz ve müşârünileyhimâyı celse-i hafife ile manzûr-ı li-hâza-i imtiyâz buyurdukları akabinde sâzende-gân ruhsat-yâb ve murâfakat-i hânende-gân ile tanîn-endâz-ı çarh-ı nüh kıbab oldular. Bundan soma şâir bâzende-gân münâsebet-i îkâ'iye ile lerziş-nümâ-yi taht u fevk ve muharrik-i sâkin hâhiş ü şevk olup gürûh-ı canbâzân dahi san‘atlarını icrâ ve bâzîçe-i gûnâ-gûn ile gürûh temâşâ beyâna hayret-efzâ oldukları hâlde hengâm-ı şâm mütekârib olup şehriyâr-ı vâlâ-makâm (33b) tenâvül-i ta‘âm akabinde sadrıazamım bir kabza-i mücevher hançer ile dest-nevâzende-i ihtirâm buyurduklarından fazla bir sevb-i semmur ile menkib-i ikbâllerini zînet-yâb ve imâd-ı dîn olan şeyhülislâm efendi cenâblarını dahi beyâzâ kaplı semmûr ile kâm-yâb buyurup seng-i rikâbda sadrıazam tarafından ihzâr olunan esb-i sabâ-reftâra süvâr ve saray-ı âmirelerini kudûm-i meyâmin-lüzûm-ı dâverâneleriyle muttali<sup>1</sup>-! hurşîd-i tâb-dâr buyurdular.</span></p>
<h3><a name="bookmark322"></a><span class="font15" style="font-weight:bold;"><a name="bookmark61"></a><a name="bookmark323"></a>Vukü-ı Tevcîhât</span></h3>
<p><span class="font15">Şevval’in dokuzuncu günü tevcîhâta şurû<sup>1</sup> olunup hademe-i Bâb-ı âsafî ve defterdârân takrir ve ibkâ ve defter emâneti ile reis-i sâbık İbrâhim Münib Efendi ve rûznâmçe-i evvel mansıbı ile Esma Sultan kethüdâsı Mehmed</span></p>
<p><a name="bookmark324"></a><span class="font15">Efendi irzâ olunup darbhâne emâneti ile sâhib-i ayâr-ı sâbık Hâfız Efendi’nin nakd-i ikbâli râyic ve matbah emâneti ile sâbıkâ Tersâne Emini Mustafa Efendi mübtehic ve arpa emâneti ile Veli Ağazâde Ali Ağa şâdân ve sipah ağalığı ile Selim Ağa handân ve silahdâr ağalığıyle Köprülüzâde Abdülvâhid Bey ferhân oldu.</span></p>
<h3><a name="bookmark62"></a><span class="font15" style="font-weight:bold;"><a name="bookmark325"></a>Ziyâfet-i Ağa-yi Yeniçeriyân be-sadr-ı âlî ve Vukü‘ât-ı Şâire</span></h3>
<p><span class="font15">Yeniçeri Ağası Mustafa Ağa sadrıazam hazretlerini Ağakapısı’na da‘vet ve tertîb-i çeşn ü ziyâfet edüp istimâ‘-ı egânî-i sâzende ve hânende-gân ile ruha kuvvet ve müşâhede-i bâzendegân tâze rûbân ile kalbe neşât ve ferhat verildikten sonra bast-ı mevâid ü ferş-i han ve tenâvül-i et‘ime-i mütenewi‘ü’l-elvân akabinde ağa-yi mûmâileyh huzûr-ı sadrü’s-sudûr nisâr-ı tefârîk u tuhaf ve takdîm-i(34a) nutef ü turef edüp bu mukabelede dûş-i istîhâli ferve-i semmur ile tezyin ve makamında istikrâr va‘desiyle te’mîn olundu.</span></p>
<p><span class="font15">Medine-i Münevvere sükkânmdan Kumkumcu Mehmed ve Kandilîzâde Abdurrahim yek-dil ve yek-cihet ve ehl-i tayyibeyi ızrâra cesâret eylediklerinden gayri Hazîne-i Ravza-i Mutahhara’ya dest-i hıyâneti itâle ve birkaç nefer kimseyi bi-gayr-i hak izâle eyledikleri bâ-arz u mahzar südde-i a‘lâya inhâ ve o kutr-ı eşrefte bu makûle erbâb-ı ihânetin bekası hilâf-ı rızâ olduğuna binâen şeref-yâfte-i sudûr olan emr-i cihân-mutâ‘ iktizâsiyle merkümân ve hevâlarma ittibâ‘ edenler dûr-bâş-ı tevbîh ile ta‘zîr ve alâ-tarîki’n-nefy diyâr-ı ba‘îdeye tesyîr olundu.</span></p>
<p><span class="font15">Şeyhülislâm efendi bu esnâda evlâd-ı encâb-ı ulemâ ile birkaç nefer erbâb-ı fehm ve zekâya rüuslar i‘tâ edüp imtihânda idâre-i dersden aczi zâhir ve bakiyye-i imtihân iddi‘âsiyle vakt-i fırsata nâzır olan ba‘zı talebe nâ-sezâ-yi makam ba‘zı kelâm arz-ı hâle dere ile merfu‘-ı atebe-i şehriyâr-ı vâlâ-makâm etmişler idi. Müşârünileyh bu kaziyyeden müsteş‘ir ve hakkında vukü‘-ı iğbirâr ihtimâliyle mütekeddir olduğu aks-endâz-ı mir‘ât-i tab‘-ı pâdişâhî olup derûnunda izâle-i hadşe ve evhâm irâdesiyle hatt-ı hümâyûna mashûb tarafına bir sevb bol yenli ve şık kürk irsâl ve ol veçhile mutayyebü’l-bâl kılındı.</span></p>
<p><a name="bookmark326"></a><span class="font15">Sulb-i pâk-i hazret-i tâcdârîden zerârî-i mütetâbi‘i’z-zuhûr me’mûl-i erbâb-ı hads ü kıyâs ve bu esnâda Harem-serây-i hümâyûnda hâmil-i âvâzesi dahi sâmi‘a-res-i umûm-ı nâs olduğuna binâen eshâb-ı merâtib ü bedâyi‘ ve erbâb-ı hıref ve sanâyi‘ (34b) donanma levâzımâtım tehiyye ve âmâde ve zuhûr-ı vilâdete dîde-i intizârı güşâde ve vaz‘-ı hami hengâmmda bir cesed-i bî-rûh zuhûr ve enderim ve bîrim halkını bî-şu‘ûr edüp kable’l-istihlâl namazına mesâğ-ı şer‘î olmayup hemen resm-i ta‘ziye icrâsiyçün sadrıazam ve şeyhülislâm efendi hazerâtı ve şâir huzûru lâzım gelenler Enderun-ı hümâyûn’a şitâb ve ba‘zı mukaddemât-ı müselleme ile şehriyâr-ı sütûde-etvârı tesliyet-yâb ettikten sonra o gonçe-i nâ-güşûde-i gülzâr-ı saltanatı Vâlide Câmi‘i’nde defin-i taht-ı zemîn eylediler.</span></p>
<h3><a name="bookmark63"></a><span class="font15" style="font-weight:bold;"><a name="bookmark327"></a>Azl-i Kethüdâ-yi Sadr-ı âlî</span></h3>
<p><a name="bookmark328"></a><span class="font15">Kethüdâlık câh-ı refî‘ine zînet veren Esseyyid İbâhim Efendi Câmi‘-i eştat-ı mehâsin-i hasâil ve dânende-i dakâyık-ı ahvâl-i evâhir ve evâil, müdebbir ü hûşmend ve âlim tavrına dil-bend iken âfâk ve enftisü velvele-gîr eden sît-i bülendi sadrıazama tevlîd-i tahayyülât ve evhâm ve iş bu Zilkade’nin onsekizinci günü mûmâileyhi kethüdâlıktan azl ile pâ-beste-i efkâr u allâm edüp ordu-yi hümâyûnda meclisine ârâyiş ve kelimât-ı bî-esâs ile tab‘ma güşâyiş veren Defter Emîni îbrâhim Nazif Efendi’yi o makâm-ı hatîre te’hîl ve kethüdâlık hil‘ati ile ser-i iftibârım kulle-i feleke tavsîl eyledi.</span></p>
<h3><a name="bookmark64"></a><span class="font15" style="font-weight:bold;"><a name="bookmark329"></a>Vilâdet-i Hatice Sultan</span></h3>
<p><a name="bookmark330"></a><span class="font15">Mâh-ı mezbûrun yirminci Cuma gecesi sulb-i pâkize-i hazret-i tâcdârîden bir duhter-i bülend-ahter nûr-pâş-ı sâha-i vücûd ve kâffe-i nâsa mûcib-i ferâh-ı nâ-ma‘dûd olup bâkûre-i gülzâr-ı saltanat olduğuna binâen bâdî-i emirde top şenliği ile emr-i vilâdet i‘lân ve yedi gün yedi gece şehr-âyîn ile izhâr-ı sürûr-ı bî-pâyân kılındığı akîbinde deryâ donanması dahi fermân ve bu keyfiyetten herkes şâd-mân kılındığından başka bu meserret-i (35a) nâgeh-zuhûrdan memâlik-i mahrûsede sâkin havâss u avâm hisse-mend-i ferhat ve ibtisâm olmak irâdesiyle her tarafa neşr-i ahkâm kılındı.</span></p>
<h3><a name="bookmark65"></a><span class="font15" style="font-weight:bold;"><a name="bookmark331"></a>Fevt-i Kethüdâ-yi Sadr-ı âlî</span></h3>
<p><span class="font15">Mûmâileyh otuz gün kadar nîk ü bed kethüdâlık umûrunu rü’yet</span></p>
<p><span class="font15">Dest-i hicrân eyledi berkende şâh-ı sabrını</span></p>
<p><span class="font15">Ni‘met-i vuslatla dil-sîr-i meserret olmadan</span></p>
<p><span class="font15">mefhûmu üzere iş bu Zilhicce’nin yirmiüçüncü günü vefât ve teslîm-i vedi‘a-yi hayât eyledi. Lâleli Mustafa Efendi’nin kâffe-i ahvâli muvâfık-ı mizâc-ı hazret-i sadr-ı âlî olduğuna binâen ferdâsı hamîs günü Bâbıâlî’ye da‘vet ve sadâret-i uzmâ kethüdâlığı için ilbâs-ı hiPat olundu.</span></p>
<p><a name="bookmark332"></a><span class="font15">Müteveffâ-yi mûmâileyh Ankara kasabasında mütevellid olup teraru‘-ı eyyâm-ı şebâb ile Âsitâne’ye gelüp ba‘zı mahalle intisâb ve giderek kethüdâ bey kalemine müdâvemet ve baş halîfe ve kitâbet hizmetleriyle kesb-i şöhret edüp seferden mukaddem kitâbetten dür ve küçük evkaf mansıbı ile makhûr olmuşidi. Bidâyet-i seferde ke’l-evvel kethüdâ beye kâtib ve nâil-i e‘azz-ı metâlib olup Tevfikî Ali Paşa sadâretinde ma‘zûl ve Halil Paşa sadâretinde Anadolu muhâsebesiyle çeşm-i ibtihâcı mekhûl kılınup, ba‘dehu baş muhâsebe ve büyük rûznâme ve defter emâneti ile mükerrem ve Ordu-yi hümâyûn Asitâne-i sa‘âdet’e geldikte mükerreren defter emânetinde ve çok geçmeden kethüdâlık hidmet-i reff asında müstahdem olup zikr olunduğu vech üzere henüz vuslat-res-i şâhid-merâm olmadan fevt ve giriftâr-ı ser-pençe-i mevt oldu. Mûmâileyh safdil ve u‘cûbe-kıyâfet ve sagîrü’l-cüsse ve büzürg-himmet sahre-i sammâdan istihrâc-ı revgana kadir ya‘ni dâd u dihişde akrânı nâdir idi. (35b)</span></p>
<h3><a name="bookmark66"></a><span class="font15" style="font-weight:bold;"><a name="bookmark333"></a>Azl-i Ağa-yi Yeniçeriyân Mustafa Ağa</span></h3>
<p><span class="font15">Kul kethüdâsı bulunan Tumacızâde Ahmed Ağa sefer esnâsmda Hezargrad’da ârâm ve ba’zı hidemâtda istihdâm olunarak katara dâhil ve kat‘-ı menâzil ile kul kethüdâlığı raddesine vâsıl olmuşidi. Mûmâileyhin her taraf ile ihtilâtı vârid ve müteneffıslerine olan şiddet-i irtibâtı yeniçeri ağası olan Mustafa Ağa’nm ma‘lûmu olup, belâ-yi istirkâb ile azlini irâde ve sadrıazamın tarafını bulup tebyîn-i hadd-i madde etmekle fılhâl mûmâileyh zehrâbe-nûş-i in‘izâl ve inzi‘âc ve Hazînedâr Çiftliği’ne ihrâc olunmuşidi.</span></p>
<p><span class="font15">Mûmâileyh sûret-i zâhirde bir şahvâr u ehl-i keyf ve bâtında dehâ ve re’yi emzâ mine’s-seyf olup leylen esîr ağaya irsâl-i peyâm ve etrâfa verilecek nakd ve cinsden başka mîrîye hadden efzûn mahlûl takdîm edeceğini ber-vech-i ta'ahhüd ifade ve tefhîm edüp tedbîri muvâfık-ı takdîr ve azlinin ferdâsı yeniçeri ağalığiyle tebşîr olunup Bâbıâlî’ye da‘vet ve telebbüs-i hiPat ile selefini garîk-i bahr-i hayret eyledi.</span></p>
<p><span class="font15" style="font-weight:bold;">Nefy ü İ‘dâm-ı Süleyman Efendi Yazıcı-i Esbak ve Tağrîb-i Mustafa Bey</span></p>
<p><span class="font15">Süleyman Efendi devr-i Sultan Mustafa Hanide kâr-sâz-ı umûr ve Vekil Osman Paşa kapı kethüdalığıyla meşhûr olup, hidmetinden hüdâvendigâr-ı sâbık mahzûz ve bu cihetle nezd-i şâhânelerinde nazar-ı iltifât ile melhûz olup, Mustafa Bey-efendi dahi o asırda nedim ve mazhar-ı nevâziş-i şehriyâr-ı cem-hadîm olup, mukarribân-ı vakt bunların devletine hased ve birer cihetle tekdir ve ta‘zîm olunmalarına enfâs-ı si‘âyeti medd edüp Süleyman Efendi’yi Hotin ta‘mîri ünvâniyle Asitâne’den teb‘îd (36a) ve İbrâil ordusu defterdârı iken i‘dâm ve nâ-bedîd ettiklerinden başka Mustafa Bey’i dahi Niş tarafına nefy ile dil-rîş-i teşviş eylediler.</span></p>
<p><span class="font15">Süleyman Efendi kapı kethüdâsı olduğu Osman Paşa’ya mîrîden güyâ vâfır akçe istihlâs ve irsâl eylediğini husemâsı îrâd ve Mustafa Bey dahi Kurd Ahmed Paşa’ya kapı kethüdâlık edüp mezâlimine mu‘în olduğu zebân-zed-i ehl-i fesâd olup hülâsa mûmâileyhimâya zâhirde birer cünha isnâd eyledklerinden biri seyf-i gadr ile maktûl ve diğeri belâ-yi celâ ile mahzûl oldu.</span></p>
<p><span class="font15" style="font-weight:bold;">Vekâyi‘-i Sene Tis‘în ve Mie ve Elf</span></p>
<p><span class="font15">Tâife-i Levend vüzerâ-yi izâm dâirelerinde içtima<sup>1</sup> ve fiıkarâ ve zu‘afanm me’kûlât ve meşrûbât ve mevcûd olan nuküdlarım cebr ü ikrâh ile yedlerinden intizâ<sup>1</sup> ve ba‘zen kapusuz bulunup ebnâ-yi sebîl ve tüccârı nehb ü gâret ve etfâl-i müslimîni bend-i fıtrâk-i hidmet eylediklerinden gayri Anadolu’dan Rumeli tarafına mürûr eden vüzerâdan münfekk ve Rumeli kutrunda mecâl-i kerr ü fer mümteni<sup>1</sup> olduğunu cezm ile sû-i sanî‘lerine emri mücâzât ihtimâli kulûb-i kâsiyelerine îrâs-ı zann ve şekk edüp esfâr-ı hümâyûnda dahi vikâye-i nefs ve merkûb kasdıyla gazâ vü cihâddan rû-pûş ve sadme-i a‘dâya adem-i tahammül ile bâ‘is-i hezîmet-i cüyûş oldukları sahâif-i kulûb-i erbâb tecribe ve imtihânda menküş olduğundan fazla seferler takribi ile Anadolu memleketi vüzerâ-yi izâm ve şâir hükkâmdan hâlî olduğuna binâen gürûh-ı mezbûr âteş-i neyistân-ı sâmân-ı fiıkarâ ve tekâlîf-i gûnâ-gûn ile tahammül-güdâz-ı zu'afâ olup bu takrîb ile memâlik-i sultânî berhem-zede-i dest-i perîşânî ve tüccâr ve züvvâr adem-i emniyet-i tunik u mesâlik ile reh-beste-i acz ü nâ-tüvânî olduğuna (36b) binâen gûşmâl ve tedîbleri Anadolu müfettişi nasb olunan Vezir Süleyman Paşa’ya tefviz ve ihâle ve müşârünileyh dahi ba'zısım ıslâh ve ba‘zısını izâle ve bu cihetle fürûmânde-gân-ı zulm ve hüsrân olan zîr-destân bir müddet müşâhede-i rû-yi râhat ile nâil-i dest-mâye-i itminân olmuşlar idi. Müşârünileyh hulûl-i ecel-i mev'ûdiylc vefat ettikte</span></p>
<p><span class="font15">[Mısr]â‘: <a name="footnote48"></a><sup><a href="#bookmark334">48</a></sup><sup></sup>caxiLij</span></p>
<p><span class="font15">müeddâsınca tâife-i mezkûre hirfet-i sâbıkalarm istînâf ve tecdîd ve kat‘-ı tarîk ve nehb-i re‘âyâ maslahatını miyânelerinde tekîd eyleyerek o sunûf-ı bî-insâf münteşir-i etrâf ve zu‘afayi memleketi pâ-zede-i huyûl-i zulm ü i‘tisâf eyledikleri bi’d-defa‘at arz-ı südde-i a‘lâ ve o makûle bugâtm ahvâli istiftâ olundukta, “bir tâife ki itâ‘at-i sultânîden hurûc edüp bir mahalle içtimâ' ve ba‘zı kimselerin emvâl ve erzâkım gâret edüp sefk-i dimâ etseler mezbûrlar ol fiTden rücû‘ etmedikçe katilleri helâl olur” fetvâsı Yahyâ Efendi fetvasından ihrâc ve etrâfa neşr olunacak evâmir ve ahkâm-ı şerîfeye idrâc olunup bilkülliye ref ü istîsâlleri ve tâib ü müstağfir olup şâir gürûha inzimâm irâdesinde olanlar afv ile mu‘ âmele olunmaları teşdîd ve bu sebeb ile bâ-fazl-ı Rabb mecîd-i cem'iyetleri perâkende ve tebdîd kılınup ne cânibe teveccüh ettiler ise memerr ü güzer-gâhları mesdûd ve muhârebeye tasaddî edenleri dâire-i hestîden mefküd olup re'âyâ ve zu'afâya dahi kuvvet-i kalb târî olmağla iki nefer levendden yüz kadar re'âyâ ve hem-nâk iken beş on Türk yirmi otuz levend sütürüki necâğ ve das ile i‘dâm ve meydân-ı (37a) lâf ü güzâfda nefsini be-nâm addeden zalemeyi o makûle za‘îfü’l-cyâdî kimseler birkaç mâh içinde kem-nâm eyledikleri tesîr-i enfas-ı halîfe-i rû-yi zeminden münba'is bir keyfiyet olduğu bî-iştibâh ve o sınf-ı gümrâh, kesret ile ma'rûf iken müddet-i kalîlede resîde-i hayyiz-i izmihlâl ve tebâh olduğu teyîdât-ı ilâhiyeden ma'dûd bir hâlet idüğü vâreste-i delil ü gevâhdır.</span></p>
<p><span class="font15">Bağdad ve Şam vâlileri kavm-i mezkûre muhtâc oldukları maTûm olduğundan savlet-i seyf-i siyâsetten reh-yâb-ı necât olanlar o taraflara can atup dâirelerine dest-bend ilticâ ve berü taraflara tecâvüz ihtimâlâtı olmadığından ihtiyâr-ı sûret-i tegâfül ile nesyen mensiyyen oldular.</span></p>
<h3><a name="bookmark335"></a><span class="font15" style="font-weight:bold;"><a name="bookmark69"></a><a name="bookmark336"></a>Tevcîhât-ı İlmiyye</span></h3>
<p><span class="font15">Muharremülharâm’ın onbeşinci günü Üsküdar kazâsiyle Bıçakçılar imâmı hafidi Esseyyid Mehmed Fâiz Efendi’nin deşne-i emeli fesân-ı inâyetle teşhîz ve Havâss-ı refi‘a kazâsiyle ser-müneccimîn-i hassa Abdullah Efendi’nin ahkâm-ı zâirçe-i ikbâli tenfîz olundu.</span></p>
<p><span class="font15">Ahmed Paşazâde Veliyyüddîn Bey-efendi geçen sene Mekke Pâyesi memûliyle o tarîk-i meymenet-refîkden acz-âver ve zimâm-ı nevbeti teslîm-kerde-i dest-i âhar olup memûlünden nevmîd ve mahrûm ve hasâret-i tarîk ile beyne’l-akrân mu‘âteb ve melûm olmuşidi.</span></p>
<p><span class="font15">Bu sâl-i ferhûnde-fâlde Mekke-i Mükerreme kazâsına dest-i temenni bî-dirâz ve mahdûm-ı endek-sâline ruûs i‘tâsım cenâb-ı fetvâ-penâhîden niyâz edüp bir sene kadar tarîkinde müteehhir olmak cihetiyle ricâsı hayyiz-i is‘âfa vâsıl ve yevm-i zabtından rütbesine i‘tibâr ile Mekke-i Mükerreme kazâsına nâil ve mahdûmunun dahi hâriç (37b) ruûsiyle hilâl-i izz ü rif ati bedr-i kâmil olup Medîne-i Münevvere kazâsiyle Yakub Efendi dahi ref-i endûh ve esef ve cânib-i mîrîden mu‘în olan idrârât ile ikisi dahi tahsîl-i mâye-i ni‘met ü teref eyledi.</span></p>
<h3><a name="bookmark337"></a><span class="font15" style="font-weight:bold;"><a name="bookmark70"></a><a name="bookmark338"></a>Azl-i Emîn-i Tersâne</span></h3>
<p><span class="font15">Sırrı Selim Efendi tersâneye emîn ve sadâkat ve istikâmeti müstebîn iken sadrıazam hazretlerinin mûmâileyhe ez-kadîm hüsn-i zannı olmadığından tekdirini irâde ve itlâf-ı mâl-i mîrî ettiğini bâ-telhîs taraf-ı hümâyûna ifâde edüp azli karâr-dâde ve Saferülhayr’da selefi Mustafa Efendi tersâne emânetine ta‘yîn ve kendüsü hânesinde uzlet-nişîn olmuşidi.</span></p>
<p><span class="font15">Sadr-ı müşârünileyh hazretleri azline adem-i kanâ‘at ve cânib-i mîrî ile kesret-i dâd ü sitedi olup zimmetinde terâküm-i mâl ihtimâliyle hesâbım rü’yet ettirüp zimmetinde mîrînin bir akçesi zuhûr etmediği, mûmâileyhin sadâkatini te’yîd ve sadr-ı vaktin şerm ü hacâletini ber-mezîd eyledi.</span></p>
<h3><a name="bookmark339"></a><span class="font15" style="font-weight:bold;"><a name="bookmark71"></a><a name="bookmark340"></a>Zikr-i Nizâm-ı Rütbe-i Haremeynü’ş-şerîfeyn</span></h3>
<p><span class="font15">Buk‘ateyn-i mübâreketeyne hasebü’t-tarîk kadı nasb olunacaklarda ba‘zen müsinn ve ihtiyâr ve azimete adîmü’l-iktidâr bulunup pâye ile mazhar-ı merhamet olmalarını zarûriyyât-ı vakt-i ilcâ ve giderek bu keyfiyet <a name="bookmark341"></a>mahâdîm sınıfına sirâyet ve bilfiil Mekke ve Medine kudâtına takaddüm ile sebeb-i mağdûriyet oldukları rûşen ve ayân ve nefsü’l-emr hezâr-ı kedd ü ta‘ab ile müctâz-ı râh-ı Hicâz ve zahmet-keş-i râh-ı dûr ü dırâz olanlara meşakkat-i mâliye ve bedeniyeden ârî kimselerin takaddümünde gadr-i külli ve musâdere ale’l-matlûb hâletleri nümâyân olup bu sebeble o arâzî-i mukaddeseye basret-keş-i vusûl olan mevâlî-i izâmm râgıbları (38a) akall-i kalîl ve illet-i teehhür ile mehân ve zelil olduklarını mutazammın Haremeyn ma‘zûllerinden Arabzâde Atâullah Efendi ve Nâfi Efendi tafsîl-i madde ile ref-i rık‘a-i iştikâ ve mûmâileyhimânm tevcih târihinden rütbelerine i‘tibâr olunmak husûsu şeyhülislâm-ı vakt tarafından inhâ ve fî-mâ-ba‘d ihrâz-ı pâye edenler bilfiil Haremeyn kadılarından evvel İstanbul kadılığına da‘vâ-yi istihkak etmemek bâbmda hatt-ı hümâyûn sudûrunu istid‘â etmekle mûmâileyhimânm tevcih târihleri mu‘teber olup bilfiil Haremeyn kadıları mevcûd iken pâyedâr olanlar İstanbul kadılığına tahsis olunmamak bâbında evâil-i Saferülhayr’da hatt-ı hümâyûn şeref-sudûr ve bu nizâm, mergüb-ı ulemâ-yi a‘lâmm ekserisine mâye-i hubûr ve sebeb-i efzâyiş-i sürür oldu.</span></p>
<h3><a name="bookmark72"></a><span class="font15" style="font-weight:bold;"><a name="bookmark342"></a>Azl ü Nasb-ı Kâdı-i İstanbul ve Sadr-ı Anadolu</span></h3>
<p><span class="font15">; &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;İstanbul’a kadı ve seyf-i hükümeti nâfiz ve mâzî olan Alemi Yeğeni Ali</span></p>
<p><span class="font15">i &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Meşreb Efendi ta‘dîl-i es‘âr husûsunda can-nisâr ve hidmeti makbûl-i sigar u</span></p>
<p><span class="font15">kibâr olup birkaç gün medd ile mazhar-ı iftihâr olmuşidi. Gurre-i şehr-i Rebîülevvel’de müddet-i örfiyye ve medd-karîn-i inkızâ ve hasbü’t-tarîk Haşan Paşazâde Esseyyid Mehmed Said Efendi o makâm-ı refî‘a i‘tilâ ve</span></p>
<p><span class="font15">s &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Anadolu kazaskeri İshak Efendi dahi ikmâl-i müddet ve şeyhülislâm-ı esbak</span></p>
<p><span class="font15">î &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;İshak Efendi merhûmun necl-i necibi Şerif Yahya Efendi yevm-i mezkûrda</span></p>
<p><a name="bookmark343"></a><span class="font15">Anadolu sadâretiyle kesb-i sermâye-i beşâşet eyledi.</span></p>
<h3><a name="bookmark73"></a><span class="font15" style="font-weight:bold;"><a name="bookmark344"></a>Havâdisât-ı Irak ve Maktûlî-i Vâlî-i Bağdad</span></h3>
<p><span class="font15">Vezir Ömer Paşa bundan akdem İran-zemînde serîr-i âverde-i imtiyâz ve tagallüben şahlık rütbesin ihraz eden Nâdir Şah-ı gümrâh defîn-i hâk-i siyâh oldukta, hânân-ı a‘câm da‘vâ-yi (38b) teferrüd ile her mahalden ser-nümâ-yi zuhûr ve ahadü-hümâ-âhire arz-ı savlet ile ba‘zısı kem-nâm ve ba‘zısı <a name="footnote49"></a><sup><a href="#bookmark345">49</a></sup><sup></sup>c_ılc. (^Jlkavliyle makhûr olup Âzad Han cümleden akvâ ve</span></p>
<p><span class="font15">sâhib-i şân ve hanların ekserisi tarafına müncezib bulunmak hasebiyle Şirâz ; &nbsp;&nbsp;&nbsp;&nbsp;&nbsp;&nbsp;&nbsp;&nbsp;semtlerinde ref-i livâ-yi i‘tilâ eden Zend Kerim ile birkaç defa muhârebe ve</span></p>
<p><span class="font15">| &nbsp;&nbsp;&nbsp;&nbsp;&nbsp;&nbsp;&nbsp;ekserinde nâil-i ni‘met-i mugâlebe olmuşiken fî-gâyeti’l-emr Zend Kerîm’e</span></p>
<p><span class="font15">' &nbsp;&nbsp;&nbsp;&nbsp;&nbsp;&nbsp;&nbsp;mağlûb ve bilcümle sâmân u mikneti meslûb olduğundan Zend Kerim</span></p>
<p><span class="font15">t &nbsp;&nbsp;&nbsp;&nbsp;&nbsp;&nbsp;&nbsp;temeyyüz edüp şah vekili ünvâniyle mülk-i Acem’de müstakili ve refte refte</span></p>
<p><span class="font15">; &nbsp;&nbsp;&nbsp;&nbsp;&nbsp;&nbsp;&nbsp;&nbsp;menâzi‘ ve muhâliflerini müste’sıl etmiş,idi. Bu makûle haseb ü nesebden ârî</span></p>
<p><span class="font15"><sup>;</sup> &nbsp;&nbsp;&nbsp;&nbsp;&nbsp;&nbsp;&nbsp;olan mütegalliblere ârâm ve sükûn mûcib-i zarar-ı gûnâ-gûn olduğu</span></p>
<p><span class="font15">muhakkak olduğundan hanları işgal ve mevcûd olan askeri i‘mâl dâ‘iyesi hân-ı mezbûra nekâve-i fıkr ü hayâl olup hevâdârlarım şem‘-i bezmine cem‘ ve Devlet-i Osmâniye el-hâletü hâzihi Moskovlu ile meşgül-i kâr-zâr olup Bağdad ve muzâfâtı an-asl mülk-i Acem’den müntezi‘ bir ülke olmakla nakz-i ahd o tarafa azv olunarak “kutr-i mezbûru istihlâs lâzime-i zimmet-i fütüvvettir” diyerek izhâr-ı rekîz-i zamîr ve bu kasd-ı fasidi ukalâ-yi hânân tezyif ve süfehâ-yi hânân terviç ettiler ise dahi süfehâ-yi Afganiyân ile İraniyânm hîn-i münâza‘alarmda Devlet-i Osmaniye’nin ihtilâs-ı fırsat ile meleket-i Acem’e itâle-i pâ-yi tecâvüz ettiğini misâl eyleyerek ukalâya kavlen ve fı‘len gâlib gelüp bu kâr-ı düşvârm mukaddemât-ı husûlünü temhîde i‘mâl-i rey ü tedbîr ve tîrdân-ı haylden peride eyledikleri nâvek-i hadî'aları râster ü hedef-i takdir olup tafsili budur ki: (39a) Muzâfât-ı Eyâleti Bağdâd’dan Baban Sancağı’na mutasarrıf olan Mehmed Bey müfsid ü muharrik ve batş u fetk ve gazab u nehbe mütehâlik bir şahıs olduğundan azl olundukta mîr-i mezbûr İran tarafına fırâr ve Zend Kerim’e ilticâ ile makamını taleb-kâr olmağla husûs-ı mezkûru hân-ı mezbûr mukaddime-i netîce-i matlûbu add edüp bâdî-i emrde mîr-i merkümu Bağdad Vâlisi Ömer Paşa tarafından şefâ‘at ve kemâ-kân Baban Sancağı’na ikâmesini tahrîr ve işâret edüp müşârünileyh dahi istişfa‘-i ecânib ile mîr-i mezbûru Baban’a getürmekte mahzûr-ı azîm olduğunu müdrik ve kavl-i leyyin ile i‘tizâr savbma sâlik olduğunu hân-ı mezbûr tahkik eyledikte mîr-i merkümu cebren ik’âd ve temkin içün birâderzâdesi Ali Murad Han’ı vâfîr asker ile ta‘yîn ve bu keyfiyet Bağdad vâlisine mün‘akis oldukta ol dahi müdâfa‘a ve memleketi muhâfaza sûretinde asker irsâl ve beyne’l-ferîkayn cidâl vâki‘ olup Devlet-i aliyye askeri gâlib ve İranîler geldikleri semte hârib oldukları Zend Kerim’in ma‘lûmu oldukta ba'zı maglata ile setr-i ma‘âyib ve Bağdad’a tâ‘ûn sebebi ile vâfır Kızılbaş hâlik olup muhallefâtları İran’da olan vereselerine teslim için gönderilmek ve Kirmanşah’dan Deme tarîkiyle âmed şüd eden züvvâr-ı A‘câmı Deme paşası tecrîm edüp mazarratı def olunmayup îlât ve kabâil-i İran’dan Basra havâlisinde tavattun eden hâneleri vatan-ı aslîlerine ircâ etmek bahânelerini der-pîş ve Bağdad vâlisini cürm-i nâ-kerde ile mübtelâ-yi endûh u teşviş edüp Zend Kerim’in dimâğmda fesâd ve zamirine fikr-i zabt-ı Bağdad (39b) olduğu vâli-i müşârünileh tarafından der-i devlet-medâra arz olundukça kelâm-ı ma‘kûlü maglataya mahmûl olup sefer takribi ile o tarafa asker ve şâir cihetle i‘ânet dahi mümkün olmayup âkıbet zikr olunan hâneleri îtân sûretinde birâderi Sâdık Han’ı külliyetlü asker ve mühimmât ile Basra’ya me’mûr ve o Bender-i bî-nazîri mahsûr ettirmiş idi. Bu hâl merreten-ba‘de uhrâ vezîr-i müşârünileyh tarafından tafsil ve icmâl ve asker ve zehâir talebi ile isti'âne ve istimdâd edüp zikr olunan mevadd müşârünileyhin maglatasına isnâd olundu ise dahi, ba‘zı tüccârdan istihbâr-ı serîre-i keyfiyet ve takrirlerinde müşârünileyhin tahrîrâtına muvâfakat bulunup serhadlerde kâin vülât ve hükkâmdan kezâlik isti‘lâm ve onların dahi tahkikatları Zend Kerim’in fesâd-ı niyyet ve kutr-ı Irak’a sû-i kasdını ibhâm edüp bununla iktifâ ve Ömer Paşa’ya kuvvet ve nüfuz i‘tâsiyle def-i gaile ve gavga etmek lâzım iken Bağdad vülâtma adâvet-i kadîmeleri derkâr olan Abdülcelilzâdeler fürû‘undan Kerkük muhâfızı Süleyman Paşa şâyi‘ olan ahvâl-i bî-mâl ve bu fitneye sebeb müşârünileyh olduğunu inhâ ile hakkında nâr-ı gazab-ı şâhâneyi iş‘âl ve filhâl Rakka Vâlisi Ömer Paşa ma‘iyetine irsâl olunmak zemininde ısdâr-ı misâl kılmup müşârünileyh dahi me’mûr-ı ma‘iyeti olan asâkir ile Bağdad’a azimet ve sırren eyâlet-i mezkûre tarafına tevcih olunup, Diyarbekir tevcih olunan Ömer Paşa imtisâl-i emr ederse febihâ, etmediği sûrette ma‘mûre-i vücûdu ifhâ olunmak vesâyâsı me’mûriyet emrine idrâc ve imlâ ve Bağdad’a (40a) vusûlünde Ömer Paşa’ya kaziyyeyi inhâ ve ol dahi icrâ-yi resm semfnâ ve ata‘nâ <a name="footnote50"></a><sup><a href="#bookmark346">50</a></sup><sup></sup>(fi*lJj Ux^) edüp Dicle’nin karşı tarafına güzâr ve azimete teheyyü izhâr etmişiken hilâf-ı ernr-i âlî harekete mübâderet ve o vezîr-i bî-nazîri küşte-i seyf-i gadr ü ihânet eyledi. Ve &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;mefhûmu</span></p>
<p><span class="font15">üzere bu kâr-ı nâ-savâb Hâfız Mustafa Paşa’ya müstelzem-i eşedd-i ikâb olup <a name="footnote51"></a><sup><a href="#bookmark347">51</a></sup><sup></sup>&lt;J«dl &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;olduğuna binâen ol dahi Diyarbekir Kalesi’nde</span></p>
<p><span class="font15">alef-i şîr-i şemşîr ve dünyada iktisâs ile mahall-i ibret-i sagîr ü kebîr oldu.</span></p>
<p><span class="font15">Biz yine sadede gelelim: Zend Kerim tarafından ta‘yîn olunan Sâdık Han Basra etrâfını harâb ve vîrân ve kabâil-i şedîdetü’ş-şekîmeden Müntefık aşireti delâletiyle ba‘zı tüccâr ve mâldârları musâdere ve perîşân eylediği hâlde Moskovlu ile devletin musâlahası şuyû‘ ve şâyed bir emr-i mühevvil ve muhavvif vukü‘ bulur mülâhazasıyla ser-berâverde-i zuhûr olan fıten ü âşûbî kazâzede olan Ömer Paşa’nın sû-i sanî‘ına binâ ve zimmetini ibrâ ve el-hâletü-hâzihî mâ-beyne’d-devleteyn câri olan musâfat ve muhâdene ber-vech-i evla icrâ olunduğunu lâbe-i Acemâne ile Devlet-i aliyye’ye tahrîr ve imlâl ve Devlet-i ebed-ittisâli iğfâl edüp bender-i Basra’da olan ceyş-i mahzûlünü ve ruûs-ı hudûdda olan şâir Terekeme-i A’câmı kaldırmak üzere olduğunu i‘lân-ı safvet ile beyân ve işâret eyledi.</span></p>
<h3><a name="bookmark348"></a><span class="font15" style="font-weight:bold;"><a name="bookmark74"></a><a name="bookmark349"></a>Tercüme-i Vezir Ömer Paşa</span></h3>
<p><span class="font15">Müteveffâ-yi müşârünileyh zamân-ı mütetâvileden berü Bağdad’da vâli ve sît-i adi ü şecâ’ati ma‘lûm-ı esâfıl ve e‘âli olan Vezir (40b) Süleyman Paşa, merhûmun memâlîkinden olup bir zamân hızn-ı terbiyede nümâ-yâfte-i vücûd ve giderek ilm-i fürûsiyyet ve edebde dağzen-i kalb-i hasûd olup isti‘dâd ve kabiliyetine nazaran müşârünileyhi her umûruna âşinâ ve giderek dâiresine kethüdâ edüp ba‘de’l-vefât hânesinde uzlet-güzîn-i emn ü emân ve eyâlet-i Bağdad, Basra vâlisi Ali Paşa’ya tevcih olundukta tab‘ına girân ve tenevvür-i himmetine feverân-ı tareyân edüp tekâzâ-yi nefs-i emmâre ile fıtne-cûyân-ı memleketi tahrik ve Ali Paşa’nın rişte-i hükümetini Bağdad’dan tefkîk edüp katline min-akvâi’l-esbâb ve İran halkıyla ittifâkım şâmil müzevver ve masnû<sup>1</sup> kâğıtlar ihtirâ‘ edüp hakkında kizb ü dürûğ-ı irtikâb ve bu bâbda kaleme aldıkları arz u mahzar Sırrı Selim Efendi vesâtetiyle devlete takdim ve icrâ-yi cûybâr-ı zer ü sim kılınup Bağdad Eyâleti’ni âkıbet-i nefsine tahsis ve Basra ve Şehrizor eyâletlerini dahi eyâdî-i bî-gâneden tahlîs edüp vâfır-i zamân kutr-ı Irak’da hükümrân ve encâm-ı kâr Ali Paşa’ya sebkat eden gadr sebebi ile mazhar-ı kahr-ı Cenâb-ı Yezdân oldu.</span></p>
<p><span class="font15">Müşârünileyh salâh-ı hâl ve safvet-i bâl ile müştehir ve Zend Kerim maddesine gelince nefs-i Bağdad belki cümleten arz-ı Irak’da dest-yârî-i baht-ı mes‘ûdiyle âsâr-ı râhat ve âsâyiş münteşir olup sinn-i ömrü yetmişe mütenâhiz ve ekser-i ömrü fevz ü sa‘âdeti hâiz bir düstûr-ı vakür idi.</span></p>
<h3><a name="bookmark75"></a><span class="font15" style="font-weight:bold;"><a name="bookmark350"></a>Vürûd-ı Sefîr-i Rusya be-Saray-i Âsafî</span></h3>
<p><a name="bookmark351"></a><span class="font15"><a name="bookmark352"></a>Bâlâda ifâde olunduğu vech üzere Moskov elçisi Âsitâne-i sa‘âdet’e gelüp birkaç gün (41a) istirâhatten s&lt;|Ç) Bâbıâlî’ye gelmesi irâde ve teşrîfât-ı hümâyûnda musarrah rüsûm üzereSarây-i Âsafî’ye vürûd ile tahrîrâtını huzûr-ı sadrü’s-sudûra nihâde edüp hakkında resm-i mihmân-nüvâzı icrâ ve me’mûlü derecesinde nevâziş ve iltifat îfâ olunup kendisiyle üç nefer-i mu‘ teber rüfekâsına semmur kürkler ve on neferine kakum kürkler ve yüz kadar etbâ‘-ı mahsûsasma hiTatler iksâ ve mutayyeben i‘âdesine i‘tinâ olundu.</span></p>
<h3><a name="bookmark76"></a><span class="font15" style="font-weight:bold;"><a name="bookmark353"></a>Tevcîhât-ı Yüzer â-yi İzâm</span></h3>
<p><a name="bookmark354"></a><span class="font15">Anadolu Vâlisi Vezîr Abdi Paşa’nın dâiresinde olan kesret-i etbâ‘ u havâşî, ahâlinin mûcib-i hasâret ve telâşî olup zâhiren ve bâtmen hakkında bess-i şekvâ ve Haleb Vâlisi Çatalcalı Ali Paşa ile ahâli meyânmda vukü‘ bulan şûriş ü gavga, azlini iktizâ edüp Anadolu Eyâleti Aydın muhassılı Vezîr Hazinedar Ali Paşa’ya ve Diyarbekir Eyâleti selefi Vezîr Abdi Paşa’ya ve Haleb Eyâleti Kars muhâfızı Vezîr İzzet Ahmed Paşa’ya ve Kars muhâfazası Çatalcalı Ali Paşa’ya ve Aydın Sancağı Vezîr Uzun Abdullah Paşa’ya tevcîh ve ihsân ve bir an akdem mansıblarma revân olmaları bâbında başka başka taraflarına ısdâr-ı fermân-ı celîlü’l-ünvân kılındı</span></p>
<h3><a name="bookmark77"></a><span class="font15" style="font-weight:bold;"><a name="bookmark355"></a>Ruh-sâ-yı Sefîr-i Rusya be-atabe-i Hazret-i Şehriyârî</span></h3>
<p><a name="bookmark356"></a><span class="font15">İş bu yevm-i Salı tertîb olunan dîvân-ı âlîye Rusya elçisi gelüp hedâyâ ve nâmesini teslîm ve dergâh-ı übbehet-penâh-ı padişahîye ve vaz‘-ı cebîn-i meskenet ve ta‘zîm edüp kendüsüne ve levâhikât-ı mahsûsasma kürkler ve hiPatler iksâ ve debdebe-i Devlet-i ebed-müddet cümlesini deryâ-yi hayrete ilkâ ve bu hâl ile avdet ve ahadü-hümâ-âhire müşâhede ettiği tertîbât-ı dehşet- (41b) fezâ-yi nakl ü rivâyet eyledi.</span></p>
<h3><a name="bookmark78"></a><span class="font15" style="font-weight:bold;"><a name="bookmark357"></a>Ziyâfet-i Sadrıazam be-Sefîr-i Rusya</span></h3>
<p><span class="font15">Elçi-i mezbûr rind-i cihân-dîde ve füsûn-sâz ve tesviye-i umûr-ı izâmda alâ-zu‘me yektâ-rev ve bâlâ-pervâz olup devletinde nüfûz-ı kelâmını i‘lân ve dil-hâhı olan maddeleri temşiyetde vücûd kudretini beyân ile cerr-i menfa<sup>4</sup> at semtini nefsine teshil ve âsân edüp, şöyle ki, Devlet-i aliyye’nin serbestiyet ve zabt-ı kılâ‘ maddesinde olan ıztırâbını ihsâs i</span><span class="font15" style="text-decoration:underline;">le te</span><span class="font15">hvîn-i maslahata ta‘ahhüd sûretini izhâr ve erkân-ı devleti bu hadî‘a-i s</span><span class="font15" style="text-decoration:underline;">^^</span><span class="font15"> te pâ-bend-i ikâl-i iğtirâr edüp Avrupa ahvâlinden bî-haber ba‘zı kimseler mesturun bast ettiği mukaddemât-ı lâgıyyesine vücûd verüp ikrâmmda mübâlagayı teşvik ve iğrâ ve girân-bahâ hedâya ile incizâbmı sevk ve imâ edüp mesturun ise mevadd-ı mün‘akidenin harfini lisâna almak hayta-i kudretinden bîrûn ve memûriyetinden hâriç bir lafz tefevvüh etmek vücûduna müstelzim-i mazarrat-ı gûnâ-gûn olup bu hâl ile devleti iğfâl ve katı çok hedâyâ ahziyle mübtelâ-yi garâmet-i emvâl eyledi.</span></p>
<p><span class="font15">Bâlâda beyân olunan garaza mebnî taraf-ı sadrıazamîden mestura tertîb-i ziyâfet ve iş bu Zilhicce’nin onaltmcı günü Bâbıâlî’ye celb olunup sunûf-ı nevâziş ile mazhar-ı ri‘âyet kılındıktan soma bâzende ve sâzende ile meclise zînet ve hassateyn-i sem‘ ve basara kuvvet verilüp maslahat-ı ta‘âm dahi hitâm buldukta hilâf-ı âde sâhib-i devlet tarafından mestura bir kabza-i mücevher şemşîr ve bir mücevher piyâle ihdâ ve bir res müzeyyen esb dahi i‘tâ olunup sunûf-ı fevâid ve menâfi<a name="footnote52"></a><sup><a href="#bookmark358">52</a></sup><sup></sup> ile hânesine râci‘ oldu.</span></p>
<p><span class="font15">Bundan soma (42a) kapudan paşa ve kethüdâ bey ve yeniçeri ağası ve defterdar efendi ve reisülküttâb efendi vâhiden ba‘de vâhid sefîr-i mezbûru da‘vet ile tertîb-i ziyâfet ve dest-âviz ve hediye ile memnûn-ı lûtf u mürüvvet eylediler.</span></p>
<p><span class="font15">Teshîl-i maslahat-ı Tatar zımnında mestura olan ri‘âyet ve iltifât ve her taraftan verilen hedâyâ ve atiyyât-ı cüzî ve küllî bir fâideyi müntic olmadığı ma‘lûm-ı serîre-şinâsân-ı kâniyât oldu.</span></p>
<h3><a name="bookmark79"></a><span class="font15" style="font-weight:bold;"><a name="bookmark359"></a>Azl ü Nasb-ı Ser-çavuşân ve Defterdâr-ı Şıkk-ı evvel ve Reften-i Donanma-yi Hümâyûn</span></h3>
<p><span class="font15">Dîvân-ı âlî’de ser-çavuşân olan Mehmed Said Efendi’nin rehâveti bâ‘is-mezkûreyi dü-bâlâ edüp mansıbından isti‘fâ vc niyâzı sem‘-i kabûle karîn ve iş bu Cumadelulâ’da azl ve hânesinde mekîn olup mâlikâne halîfesi olan Haşan Efendi fenn-i defterîde mâhir ve ahz ü def hususlarında meleke ve</span></p>
<p><span class="font15">kabiliyeti meczûm-ı erbâb-ı zavâhir olduğuna binâen yevm-i mezkûrda defterdâr ve emîn-i hazâin-i şehriyâr-ı âlî-tebâr oldu.</span></p>
<p><a name="bookmark360"></a><span class="font15">Donanma-yi hümâyûnun eyyâm-ı baharda Bahr-i sefîd’e tesyîri âdet-i dîrîn-i devlet olmaktan nâşî bu eyyâm-ı sürûr-ı encâmda tertîb olunan sefâin ve merâkib ile Kapudan-ı Deryâ Vezîr Haşan Paşa Akdeniz’e doğru zâhib oldu.</span></p>
<h3><a name="bookmark80"></a><span class="font15" style="font-weight:bold;"><a name="bookmark361"></a>Tetimme-i Vukü‘ât-ı Bağdad ve Basra</span></h3>
<p><span class="font15">Hâfız Mustafa Paşa, Ömer Paşa gailesini ber-taraf edüp emvâl ve eşyâsım kabz ettikten (42b) sonra Zend Kerim’in kutr-ı Irak’a tasarruf niyeti ile her tarafa asker ta‘yîn ve Basra’yı muhâsara eden birâderi Sâdık Han Basra halkına zarar gelmemek üzere half ü yemîn edüp i‘timâd verdikten sonra bey‘ ü şirâ sûretinde şehre askerinin duhûl ve hurûcunu istid‘â ve tarafeyne fevâid-i ticâret husûlünü iddi‘â edüp tama‘-kârân-ı belde bu kavle rızâ-dâde ve bir iki gün miyânelerinde dâd u sited kapuları güşâde olup nâ-gâh Sâdık Han Basra’ya duhûl ve şehri zabt ile hakk-ı şâhî cem‘ine meşgûl olup mütesellimi olan Süleyman Ağa’yı ki sonra Bağdad’a vâli ve adi ü dâdı sebeb-i istirâhat-i esâfıl ü e‘âli olmuş idi.</span></p>
<p><span class="font15">Basra’da cem‘ ve ihtilâs ettiği tefârik ve tuhaf ile şî-zâde ib‘âs ve etrâf ve eknâfa ru‘b u hirâs eylediğini ve bu masâibin defi dâireleri muntazam birkaç vezîr ve küllî asâkir ve zehâir irsâline menût idüğü müşârünileyh tarafından mufassal ve meşrûh tahrîrât ile kar‘-ı sâmi‘a-i devlet ve fılhâl Diyarbekir Vâlisi Vezîr Abdi Paşa’ya vâfir asker koşulup külliyetli zehâir ve mühimmât dahi irsâl ve Bağdad’a vusûlü isti'câl olunmuşidi. Ömer Paşa emr-i âlî-şâna imtisâl edüp mansıbı tarafına şedd-i ahmâl-i irtihâl üzere iken Hâfız Paşa’nın hilâf-ı emr-i âlî tertîb-i cezâsma müsâra‘ati zabt-ı emvâl-i bî-şümârına tavti’a kabilinden olduğunu evliyâ-yi umûr tashîh ve bu garaz husûlünden sonra ağniyâ ve tüccâr-ı memleketi def-i sevret-i A‘câm şâyi‘asiyle tecrîm eylediğini menhiyyen ihbâr-ı tasrîh edüp maddeteyn-i mezkûreteyn ahâlî-i Bağdad’ı tebrîd ve müşârünileyhe i‘ânet ve imdâd etmek vâdisinden teb‘îd ettiğini Abdi Paşa dahi Bağdad’a vusûlünde tahkik ve rivâyet-i evveliyi tasdîk edüp fî-mâ-ba‘d Hâfız Paşa’nm Bağdad’da ikâmeti muzırr ve bir fitne hudûsuna sebeb olacağı ezhân-ı kâr-şinâsân-ı (43 a) zemânede müstakar olup Bağdad Eyâleti sırren Abdi Paşa’ya tevcih ve bu keyfiyetin Bağdad’a duhûlünden mukaddem ifşâ olunmaması tenbîh olunup müşârünileyh dahî tevfîk-i Hak’dan mahrûm ve gulüvv-i ahâlî ile Bağdad’dan çıkup rû-be-râh-ı cânib-i Rum olduğu, kâr-fermâyân-ı devlete ma‘lûm oldukta Bağdad Eyâleti ahvâl-i Irak’a âşinâ bir kimseye tevcih olunmak ecânibden evlâ ve bâlâda beyân olunduğu vech üzre ba‘de’l-istiftâ tavâif-i Kızılbaş üzerine asker ta‘yîni karâr-dâde-i erbâb-ı şûrâ olup kethüdâlardan Abdullah Ağa ve Mardin voyvodası Haşan Ağa’da âsâr-ı meleke ve isti‘dâd nümâyân ve ikisi de şân-ı vezârete şâyân olmalarıyla Basra’yı dest-i A‘câm’dan tahlîs şartıyla Bağdad Eyâleti Abdullah Ağa’ya ve Şehrizor Eyâleti Haşan Ağa’ya rütbe-i vâlâ-yi vezâretle ihsân ve şimdilik bu tertîbât ile itfâ-yi nâr-ı sûzân kılındı.</span></p>
<h3><a name="bookmark362"></a><span class="font15" style="font-weight:bold;"><a name="bookmark81"></a><a name="bookmark363"></a>Azl ü Nasb-ı Reisülküttâb</span></h3>
<p><span class="font15">Birkaç seneden beri mesned-i riyâset-i zât-ı cemîlü’s-sıfatiyle kesb-i zînet eden Râif İsmâil Bey’in kâffe-i harekâtı muvâfık-ı kânûn-ı akl ü hûş ve tedbîr-i mülk ve tasarruf-ı umûrda Eflatun ile hem-dûş olup nekâvet-i bâl iktizâsiyle sadrıazama sevk ettiği sütûde-i a‘mâl-i enefe ve nahvet-i sadâret sebebi ile tab‘ma îrâs-ı nefret ü melâl edüp kurenâsı dahi mîr-i mûmâileyhin nüfuz ve Ptibârına hased ve hakkında dâimâ si‘âyet ile gayz-ı derûnunu eşedd etmeleriyle müşârünileyhin azlini ızmâr ve her maddede muhâlefetini serd ile istihdâmmda aczini vicâhen arz-ı huzûr-ı şehriyâr-ı bülend-iktidâr edüp azline me’zûn ve iş bu Cumâdelâhire’de Kıbrıs’a nefy ü tağrîb ile râyet-i ikbâlini (43b) ser-nigûn edüp Âtıfzâde Ömer Vahîd Efendi’yi hidmet-i riyâsetle Bâbıâlî’ye takrîb ve üzerinde bulunan nişancılık mansıbı ile kethüdâ-yi sâbık Esseyyid İbrâhim Efendi’yi tatyîb eyledi.</span></p>
<h3><a name="bookmark364"></a><span class="font15" style="font-weight:bold;"><a name="bookmark82"></a><a name="bookmark365"></a>Nefy-i Mardînî Halil Efendi</span></h3>
<p><span class="font15">Lâleli Câmi‘i şeyhi olan Mardînî Halil Efendi me’lûf-ı hirfet-i cerr ve haris-i iktinâ-yi sîm ü zer bir şahs-ı sebük-ser olup sadr-ı vakt Derviş Paşa hazretleri tarafından me’mûlü derecesinde mükerrem olmadığından kürsîlerde ber-vech-i îhâm ve kinâyet-i hevâ vü hevesinden bahse cesâret edüp ve <a name="footnote53"></a><sup><a href="#bookmark366">53</a></sup><sup></sup>û'^ mefhûmu üzere bu keyfiyet sâmi‘a-res-i sadr-ı vâlâ-şân olmuşidi.</span></p>
<p><span class="font15">Şehzâde-i civân-baht lâyık-ı tâc ü taht olan Şehzâde Sultan Selim hazretlerine kürsîlerde âğâz-ı du‘â ve devâm-ı ömrü zımnında dest-güşâ-yi cânib-i melâ-a‘lâ olduğunu sadr-ı müşârünileyh atebe-i hazret-i padişâhîye inhâ ve leyâli-i regaibin birinde enderûn-ı hümâyûnda bulunup akîb-i va‘z u tezkîrde bu ma‘nâ-yi mü’eyyed ba‘zı ta‘bîrât vâsıl-ı sem‘-i eşref-i şehriyârî olduğu kavl-i evveli mü’ekkid olmağla şeyh-i mezkûrun mahalli hakk u ilga ve maskat-ı re’si olan Mardin’e nefy-i ebed sûretinde iclâ olundu.</span></p>
<h3><a name="bookmark83"></a><span class="font15" style="font-weight:bold;"><a name="bookmark367"></a>Itlâk-ı Çelebi Efendi ve Tevcîhât-ı İlmiyye ve Nüzûl-i Fülke-i Hümâyûn</span></h3>
<p><span class="font15">Fer‘-i Hazret-i Mevlânâ kuddise sırrahu’l-azîzden Çelebi Efendi hakkında Karaman Vâlisi Çerkeş Paşa hilâf-ı vâki‘-i ba‘zı keyfiyet inhâ ve ihtilâl-i beldeye illet olduğunu iş‘âr ile bir mahalle nefyini istid‘â etmiş idi. Arzına binâen mûmâileyh Manisa’ya iclâ olunmuş idi. Hakkında tertîb olunan ifk-i (44a) iftirâ [ve] isnâdât erbâb-ı ağrâzdan tevellüd eylediği zâhir ve hüveydâ olup işâret-i cenâb-ı fetvâ-penâhî muktezâsmca ıtlak ve hakkında ebvâb-ı isâet-i nâs iğlâk olundu.</span></p>
<p><span class="font15">İş bu Zilkade gurresinden zabt etmek üzere hükümet-i İzmir Samancızâde Ömer Efendi ismine tahrîr ve Yenişehir kazâsı ile Celâl Molla Efendi tevkîr ve Selânik Mevleviyeti ile Köprülü İmamzâde Ahmed Efendi’nin çeşm-i ibtihâcı tenvir olundu. Zât-ı behcet-simât-ı mülûkâneye muhtass olan sandal ile fûlke-i hümâyûnun bundan akdem inşâsına ibtidâr ve bu esnâda hitâma reşide olduğu ihbâr ve Şabânülmuazzam’m on sekizinci günü sadrıazam ve şeyhülislâm efendi ve şâir memûrlar âmâde ve du‘â-yi padişâhî zımnında dest-i ibtihâli güşâde ettikten sonra sandal ve fülkeyi rû-yi deryâya tenzil ile hizmetlerin tekmil eylediler.</span></p>
<h3><a name="bookmark84"></a><span class="font15" style="font-weight:bold;"><a name="bookmark368"></a>Zikr-i Vaz‘-ı Esâs be-İmâret-i Hümâyûn ve Vukü‘-ı Tebeddülât-ı Menâsıb-ı Vüzerâ</span></h3>
<p><span class="font15">Padişah-ı sâhib-i intibâh hazretlerinin kalb-i âgâhlarmda ibtigâ-yi merzât-i İlâhiye cilve-ger ve bir imâret binâsiyle tahlîd-i zikr-i cemilleri mukarrer olup binâen-alâ-zâlik Bahçe-kapusu kurbünde reis-i sâbık Râif İsmâil Beyefendi’nin arsa-i hâliyesi iştirâ ve mâh-ı Cumâdelâhire’nin yirmiüçüncü günü sadrıazam ve şeyhülislâm efendi hâzır oldukları hâlde</span></p>
<p><span class="font15">dest-i du‘â-yi berdâşte-i dergâh-ı Mevlâ ve zebh-i karâbîn ile it‘âm-ı fukarâ kılınup çîre-destî-i mehere-i binâyân ile vaz‘-ı fâs ve hafr-i esâs ve tekmilini Hâlik-i umûm-ı nâsdan niyâz ve iltimâs eylediler.</span></p>
<p><a name="bookmark369"></a><span class="font15">Hotin kalesi (44b) muhâsara ve istilâ sebebi ile vîrân ve lüzûm-ı ta‘mîri zâhir ü ayân olduğuna binâen kal’a-i mezkûreyi ta‘mîr ve hendeğini tathîr, Ohri mutasarrıfı Vezir Ahmed Paşa uhdenin tefviz ve selefi Melek Mehmed Paşa’nm Belgrad muhâfızlığı ile müsvtXuı-i ikbâli tebyiz olunup selefi Vezir Seyyîd Haşan Paşa Mora mansıbı ile minnettâr ve selefi Silahdâr İbrâhim Paşa Selânik Sancağıyla vâyedâr-ı izz ü i‘tibâr olup, selefi sadr-ı esbak Halil Paşa Sivas ile mazhar-ı lutf-ı bî-kıyas ve selefi Kâimmakâm Silahdâr Abdullah Paşa Anadolu Eyâletiyle vâreste-i ednâs-ı iflâs oldu. Selefi Hazînedâr Ali Paşa’ya Diyarbekir Eyâleti tasvîb ve selefi Vezir Abdi Paşa Maraş Eyâleti ile tenkîb ve Karaman Vâlisi Çerkeş Haşan Paşa îç-il Sancağı’na mutasarrıf ve selefi Yazıcızâde Mustafa Paşa Karaman Eyâleti’ne mutasarrıf oldu.</span></p>
<h3><a name="bookmark85"></a><span class="font15" style="font-weight:bold;"><a name="bookmark370"></a>Vilâdet-i Şehzade Sultan Mehmed</span></h3>
<p><a name="bookmark371"></a><span class="font15">İş bu Recebülferd’in yedinci günü sulb-i pâk-i hazret-i tâcdârîden bir şehzâde-i pâkize-güher-i pertev-pâş basar-ı kâffe-i beşer olup Mehmed ismiyle mevsûm ve fılhâl bu nüvîd-i beşâret-lüzûm, sadrıazama ma’lûm olup şeyhülislâm efendi ile hem-inân olarak Saray-ı Hümâyûn’a azimet ve tebrîk-</span></p>
<h3><a name="bookmark87"></a><span class="font15" style="font-weight:bold;"><a name="bookmark372"></a>İ‘dâm-ıAU Tâhir</span></h3>
<p><span class="font15">Bir müddetten berü Akkâ ve Dürzî dağlarında muhâlefet-i pâdişâh-ı rû-yi zemin ile şakk-ı asâ-yi müslimîn edüp cezâ-yi mâyelîki bundan akdem tertîb ve binâ-yi nâ-üstüvâr-ı ömrü tîşe-i siyâset ile tahrîb olunan Zâhir Ömer’in oğlu Ali Tâhir sergüzeşt-i peder-i bed-ahterden hisse-mend olmayup, hubs-i tabî* at ve fesâd-ı cibillet iktizâsiyle o havâlîde kesb-i ta‘ayyün ve iştihâr ve nehb-i emvâl-i zu‘afâ ile sâhib-i miknet ve iktidâr olup evâmir-i Devlet-i aliyye’ye muhâlefet ve Sayda vâlilerine cevr ü eziyyet ve hakkından gelinmediği takdirde babasından ziyâde fesâda tasaddî edeceğini o tarafta bulunan hükkâm arz u işâret etmişler idi. Gubâr-ı fitnesi tekâsüf ve kuvvet ü mikneti tezâ‘uf kabûl etmeden i‘dâmına ikdâm, şerîta-i siyasete muvâfık ve tarîka-i huzem ü ihtiyata mutâbık olduğundan istîsâl-i husûlü kapudan paşa ve Sayda ve Şam vâlilerine ihâle ve müşârünileyhim üzerine vardıklarında acz-âver mukabele olarak firâra âğâz ve bir müddetten sonra Sayda etrâfinda vâki<sup>1</sup> Mînâ gölü nâm mahalde cem‘-i asker ile dest-i meTanetini dırâz edüp o gürg-i bârân-dîdenin suhûletle dâm-ı sayda giriftâr olmayacağı (45b) Şam vâlisine maTûm olup, levend baş ağasını sûret-i tasannu<sup>4</sup>da dâiresinden tard u ib‘âd ve şaki-i merküma teba‘iyyet ve i'timâd verdikten sonra katlini tenbîh ile hakkında kerâim-i hüsn-i mükâfâtı i‘dâd etmişidi. Ağa-yi mûmâileyh Şam vâlisinden rû-gerdân olduğunu beyân ve sıdk-ı kavlini te’vîl ile müekked-biT-îmân edüp bir hâl ile firsat-yâb olup şaki-i merkûmu istîsâl ve ser-i maktu<sup>1</sup> unu Şam vâlisi berîd-i serî‘ü’s-seyr ile Asitâne’ye irsâl eyledi.</span></p>
<h3><a name="bookmark88"></a><span class="font15" style="font-weight:bold;"><a name="bookmark373"></a>Vukü‘-ı Tevcîhât</span></h3>
<p><span class="font15">İş bu Şevvalülmükerrem’in yedinci günü âdet-i dîrîn-i Devlet-i ebed-karîn üzere tevcîhât vâki<sup>1</sup> olup hüddâm-ı Bâbıâlî ile rikâb ağaları ve şıkk-ı evvel ve sânî ve sâlis bi-ecma‘ihim ibkâ olunup, defter emâneti ile reis-i esbak Elhac Abdürrezzak Efendi taltif ve baş muhâsebe ile Hâşim Ali Bey ve Anadolu muhâsebeciliği ile Esseyyid Abdülkerim Efendi te’lîf olunup Şehremâneti Nazif Ahmed Efendi’ye tevcih ve süvâri mukâbeleciliği ile Âtıfzâde Ahmed Bey’in kadri tenvîh ve cizye muhâsebeciliği ile Nuri Bey’in hâli terfih olundu.</span></p>
<p><span class="font15">Sipâh kitâbeti ile Nahifi Efendi kuvvet-yâb ve küçük rûznâmeye Safiye Sultanzâde Mehmed Sâdık Efendi intihâb olunup piyâde mukâbeleciliği ile Râfet Mustafa Efendi tebşir ve küçük evkaf ruûsu Nâmık Efendi’nin defter-i âmâline kayd ü tahrîr ve bakâyâ-yi erbâb-ı menâsıb, hall-i İlâhî sünûhuna ve sene-i âtiye tevcîhâtına, te’hîr olunup ba‘zıları dahi atâyâ-yi şâhâne ile def-i zarûret ve ihzâr-ı esbâb-ı ma‘işet eyledi.</span></p>
<p><a name="bookmark374"></a><span class="font15">Ocak ağalıklarından sipah ağalığı Hatibzâde (46a) Ahmed Ağa’ya sezâ ve silahdâr ağalığı müntemiyân-ı sadr-ı vâlâ-şândan Feyzi Ağa’ya revâ görülüp, cebecibaşılık sâbıkı Kürd Mehmed Ağa’ya ihsân ve arabacıbaşılık ile Süleyman Ağa ve Tophâne Nezâreti ile yazıcı-i sâbık Ahmed Efendi kâm-rân kılındı.</span></p>
<h3><a name="bookmark89"></a><span class="font15" style="font-weight:bold;"><a name="bookmark375"></a>Ziyâfet-i Sadrıazam be-Şehriyâr-ı İskender-Haşem</span></h3>
<p><span class="font15">Sadr-ı âlî-kadr hazretleri âm-ı mâzîde sebkat ettiği gibi padişah-ı dil-âgâh hazretlerini kemâl-i tazarru<sup>1</sup> ve meskenet ile Paşa-kapısı’na da‘vet ile tertîb-i ziyâfet ve şehinşâh-ı pâkize-tıynet da‘vetine icâbet buyurup:</span></p>
<p><span class="font15">Görse-ger tantana-i câhmı çeşm-i hâkân</span></p>
<p><span class="font15">Olmak isterdi der-i ma‘deletinde derbân.</span></p>
<p><a name="bookmark376"></a><span class="font15">Mefhûmunda münba‘is debdebe-i mülûkâneleriyle Sarây-i âsafî’ye pâ-nihâde-i izz ü şân olup bir zamân istimâ-ı esvât-ı hânende-gân ve sâzende-gân ile kesb-i neşât ve bir zamân temâşâ-yi raks-ı hûb-rûyân ile celb-i mâye-i şâdî ve inbisât buyurup vakt-i şâm tenâvül-i ta‘âm ve sadr-ı müşârünileyh ile hâzır-bi’l-meclis olan şeyhülislâm ve kapudan paşaya birer sevb-i semmur kürk ilbâs ve azîmet-i şâhâneleri ihsâs olundukta mukaddemce ihzâr olunan cevâhir-i abdâr ve derârî-i tâb-dâr hâk-i pâ-yi hümâyûnlarına nisâr ve seng-i rikâbda keşîde ve ihzâr olunan esb-i berk-i reftâra süvâr ve saray-i âlîlerine pây-endâz-ı şevket ü vakar oldular.</span></p>
<h3><a name="bookmark90"></a><span class="font15" style="font-weight:bold;"><a name="bookmark377"></a>Ziyâfet-i Ağa-yi Yeniçeriyân be-sadr-ı âlî</span></h3>
<p><span class="font15">Yeniçeri ağası olan Tumacızâde Ahmed Ağa selefi gibi sadrıazam hazretlerini da‘vet ve arz-ı firûteni ve ubûdiyet edüp sadr-ı nevâziş-mend Ağa-kapısı’na sevk-i semend edüp tefrîh-i kulûba bâdî olan sâz u âvâz istimâ‘mdan soma tenâvül-i etime-i gûnâ-gûn (46b) ve bu maslahat dahi <a name="bookmark378"></a>hitâma makrûn oldukta ağa-yi mûmâileyh arz-ı tefârîk ve hedâyâ ile resm-i ubûdiyeti icrâ ve bu mukabelede sadr-ı âlî-kadr hazretleri dûş-i istihkakına bir sevb-i semmur iksâ ve saray-i âlîlerine irhâ-yi inân-ı esb-i bâd-pâ eylediler.</span></p>
<h3><a name="bookmark91"></a><span class="font15" style="font-weight:bold;"><a name="bookmark379"></a>Azl ü Nasb-ı Müftilenâm</span></h3>
<p><span class="font15">Şeyhülislâm olan Mehmed Sâlih Efendizâde Mehmed Emin Efendi iştidâd-ı illet-i pîrî ile mübtelâ-yi za‘f-ı basar ve tertîb ettiği silsileler medhûl-i erbâb-ı istidlâl ve nazar olduğundan başka hıfz-ı mesned sevdâsıyla uzemâ-yi ehl-i tarîki birer cihetle tekdîr ve ale’l-husûs huzûr-ı hümâyûnda edebe muhill ba‘zı makâlât ve mutayyebât-ı gayr-i ma‘kûlesi hakkında müstemirr olan teveccüh-i tâc-dârîyi tağyir edüp mâh-ı mezkûrun ondokuzuncu sebt günü azl ve Üsküdar’da olan hânesine nakl olunup birkaç günden soma kayd-ı gurbete giriftâr ve Bursa’ya nefy ile mehcûr-ı hîş ü tebâr oldu.</span></p>
<p><span class="font15">Vassaf Abdullah Efendizâde Mehmed Esad Efendi’nin o makâm-ı bülende istihkakı nümâyân ve pederi makamı olan meşihata her veçhile şâyân olduğuna binâen yevm-i mezkûrda huzûr-ı hümâyûna da‘vet ve menkib-i liyâkati kabâ-yi fetvâ ile pür-zînet kılındı.</span></p>
<p><span class="font15">Garibe: Şeyhülislâm-ı sâbık Sâlihzâde Efendi’ye kesb-i takarrüb ve istînâs ma’razında ba‘zı şa‘bda perdâz-ı si‘âyete âğâz ve “hâlâ şeyhülislâm olan Vassafzâde sûrî ve ma‘nevî meşîhate amel ve karîben nâil-i emel olacaktır” deyü nemîme-sâz olduklarında safvet-i tabî‘at iktizâsıyla bu haber-i sıdka hami ile müşârünileyhe “mübâşeret ettiği maddeden keff-i yed (47a) etmezse hakkında zuhûr-ı keder mukarrerdir” deyü irsâl-i haber ve müşârünileyhe isnâd olunan keyfiyette hakikaten sun‘ u medhali olmadığına binâen tebriye-i zimmet ile tarafeyne emniyet gelmişiken hükm-i kazâ vü kader ile bilâ-amel o câh-ı refî‘ ile mübeccel olması garâib-i ittifâkiyâttan ma‘dûd olsa sezâ ve eshâb-ı merâtib-i âliye makamlarına kesb-i liyâkat eden zevâtı istirkâb ile dem-be-dem mübtelâ-yi telâş ve ıztırâb olmaktan ise tâbi‘-i hükm-i irâde ve kazâ olmak haklarında râhatı müstelzim bir ma‘nâ olduğu zâhir ve hüveydâdır.</span></p>
<p><span class="font15">Nazm: &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;</span><span class="font3" style="font-variant:small-caps;">Gj</span><span class="font15"> »1 &gt;</span></p>
<ul style="list-style:none;"><li>
<p><span class="font14"><sup>26</sup> &nbsp;&nbsp;&nbsp;Ne yaparsan yap, ister çabala ister çabalama kader vuku bulacaktır.</span></p></li></ul>
<h3><a name="bookmark92"></a><span class="font15" style="font-weight:bold;"><a name="bookmark380"></a>Zikr-i Vilâdet-i Şehzade Sultan Ahmed</span></h3>
<p><a name="bookmark381"></a><span class="font15">îş bu bin yüz doksan senesi Şevval’inin altıncı günü sulb-i pâk-i hazret-i tâcdârîden bir şehzâde-i tâbende-i ahter-i pertev-pâş basar-ı kih-ter ü mih-ter olup Dârüssa‘âde ağası hazretleri nüvîd-i vilâdeti, kânûn-ı saltanat üzere sadrıazam hazretlerine tebliğ ve sadr-ı müşârünileyh izhâr-ı envâ‘-ı mesarr ile ağa-yi müşârünileyh hakkında sunûf-ı atâya ve hedâyâyı bî-dirîg buyurup fılhâl şeyhülislâm ve kapudan paşa ve sadreyn hazerâtma irsâl-i peyâm ve vürûdları hengâm-ı hem-inân-ı murâfakat olarak Sarây-ı âlî’ye varup huzûr-ı hümâyûna duhûl ile kesb-i şeref-i tâm ve tehniyet-i vilâdet ile şâd-mânî ve ibtisâm ettikten sonra telebbüs-i hil'at ile avdet ve top şenliği ve münâdîler nidâsı kulûb-i kâffe-i nâsa ilkâ-yi beşâşet eyledi.</span></p>
<p><span class="font15">Bundan akdem serzede-i sâha-i vücûd olan vilâdetlerde isrâf ve tebzîr resîde-i derece-i kemâl ve tetâbu‘-ı esbâb-ı lehv (47b) ü tarab ifsâd-ı tabâbi<sup>1</sup>-i ricâl eylediğinden gayri o rütbe-i halka ruhsatta meymenet müşâhede olunmayup ba‘zı hayrât-ı nâfi‘a ile takarrüb ilâ-Allah maslahatı kalb-i eşref-i şehinşâhîde cilve-ger ve it‘âm-ı mesâkîn ve fukarâ ve ağniyâ-yi erâmil ve zu‘afâ niyyet-i sâdıkası derûn-ı ilhâm-meşhûnlarmda muzmer olduğuna binâen Bâbıâlî’de tabh-ı ta‘âm olunup o makuleler işbâ‘ ve i‘tâ-yi denânîr ile vâsıl-ı ser-menzil-i intifâ‘ olmaları bâbmda ısdâr-ı emr-i cihân-muta‘ buyurdular.</span></p>
<p><span class="font15">Sadr-ı müşârünileyh hazretleri emr-i şerife imtisâl ve her günde iki nevbet pilav ve zerde tabhıyla fukarayı dil-sîr-i ni‘met-i padişah-ı hamîdü’l-hısâl eylediğinden başka kulûb-i etfâle ilkâ-yi sürûr-ı mesûbât-ı cezîleden ma‘dûd olduğuna binâen Âsitâne-i sa'âdet’de vâki<sup>1</sup> mekteblerde ta‘allüm-i </span><span class="font15" style="font-style:italic;">Kur’ân</span><span class="font15"> eden sıbyân hâceleriyle âmîn-hân olarak Paşa-kapısı’na şitâbân olup ekl-i ta‘âm akabinde hâceleri sof ferâce ve surre ile teftih ü tatyîb ve sıbyân u gûdek-ân-ı mekteb dahi nukûd-ı ihsân ile tenşît ü tatrîb olunup beş gün bu hâl ile mürûr ve fukarâ ve sıbyândan padişah-ı kâmilü’ş-şu‘ûr isticlâb-ı du‘â-yi me’sûr eyledi. Etrâfa neşr-i ahbâr-ı vilâdet takribi ile,</span></p>
<p><span class="font15">[Mısr]â‘:<sup>71</sup></span></p>
<p><span class="font15">mefhûmu üzere zu‘afâ-yı ra‘iyyet i‘lân-ı mâye-i ferhat ettiler ise dahi hidmet-i mübâşiriye ve masârif-i şehr-âyin ile muztaribü’l-hâl oldukları</span></p>
<ul style="list-style:none;"><li>
<p><span class="font14"><sup>27</sup> &nbsp;&nbsp;&nbsp;Bir gözüm mutlu olur, bir gözüm senden dolayı beni ağlatır.</span></p></li></ul>
<p><span class="font15">aklen tebeyyün etmiş bir keyfiyet olmağla bu maddeyi bahâne ederek tecrîm-i nâsdan tevakki etmek bâbında memâlik-i mahrûsede vâki<sup>1</sup> vulât u hükkâma ekîd ü şedîd evâmir-i şerife neşr olunup bu sûrette (48a) dahi celb-i du‘â ve kesb-i senâ olundu.</span></p>
<p><span class="font15">Vilâdet-i hümâyûna Nâşid Bey’in inşâd ettiği târihdir:</span></p>
<p><span class="font15">Harf-i cevher-dâr ile Nâşid dedim târihini</span></p>
<p><a name="bookmark382"></a><span class="font15">Maşrık-ı şâhîde nûr-ı Ahmed’i etti tulû‘.</span></p>
<h3><a name="bookmark93"></a><span class="font15" style="font-weight:bold;"><a name="bookmark383"></a>Nasb-ı Sadr-ı Anadolu</span></h3>
<p><span class="font15">Sadâret-i mezbûreye mutasarrıf olan İshak Efendizâde Şerif Molla Efendi pîr-i kühen-sâl olmak cihetiyle kuvâ ve havassı ba‘zı emrâz-ı müzmine ile mu‘attal ve mâh-ı Zilkade’de hazîne-i bedeninde vedî‘a olan cevher-i rûhu müsellem-i dest-i ecel olup münhal olan Anadolu kazaskerliği ile bi-hasebi’n-nevbe Alemi Damadı Ali Efendi mübeccel oldu.</span></p>
<p><a name="bookmark384"></a><span class="font15">Müteveffa-yi müşârünileyh ümmî ve sâde-dil ve ahvâl-i kâinâttan gafil olup hattâ uzemâ-yi ulemâdan birinin meclisinde İsakçı Köprüsü’ıiün tuğyân-ı nehr-i Tuna sebebi ile imtinâ‘-ı inşâsı müzâkere ve harita der-miyân olunup Kartal ile İsakçı miyânını tekâtu‘ eden hatt-ı mefrûza müşârünileyh nazar ve “bu ednâ mevzi‘e köprü binâsı ne lâzım, süvâri şu kadar yerden bilâ-tekellüf güzâr etmek kabildir”, deyü tefevvüh ettiğini hâzır biT-meclis olanların ba‘zısı etrâfa haber verüp bundan başka Anadolu sadâretine pâ-nihâde oldukta, huzûrda ve Bâbıâlî’de mün'akid olan meclis-i meşverete muktezâ-yi rütbe ile dâhil olup mahremlerinin birine “şimdi hilye-i akl ile mümtâz olduğumu fehm ettim. Muhâtabı bu keyfiyete neden intikâl ettiniz” dedikte “sudûr-ı kirâma mültehik olmazdan mukaddem bizi meşverete da‘vet etmezler idi. Bu rütbeye akl tab‘an mülâzim olduğundan derece-i hûş-mend-âne bülûğ ile hiffet ü tayş-ı akl-ı heyûllânîden vâreste olduğumu ancak şimdi idrâk ettim” dediğini mevsûküT-kelim kimseler rivâyet ve bu &quot;&nbsp;keyfiyetler (48b) derece-i hâlini ifâdeye kifayet eyleyeceği maTûm-ı erbâb-ı dirâyettir.</span></p>
<h3><a name="bookmark94"></a><span class="font15" style="font-weight:bold;"><a name="bookmark385"></a>Vukü‘-ı Yasağ</span></h3>
<p><span class="font15">Ba‘zı zî-mâl olan sefele-i nâs tezyîn-i câme ve libâs ile kibâr-ı devlete taklîd ve pâdâşları olan za‘ifu’l-yed kimseler dahi ba‘zı irtikâbât ile o makuleler teşebbüh için mübtelâ-yi kedd-i şedîd olup giderek eşyâ-yi nefise girân-kadr ü kıymet ve husûlü muhtâc-ı külfet olduğundan başka sarf olunan mâl eyâdî-i ecânibe intikâl edüp, Devlet-i aliyye’ye fâidesi mümteni<sup>1</sup> ve hakikate nazaran mazarratı devlete râci‘ olduğunu evliyâ-yi umûr tefekkür ve tahayyül ve bu fesâdâtın ref i bâbmda ser-ber- âverde-i tefekkür ve te’emmül olduklarına binâen fî-mâ-ba‘d ehl-i hirfet ve hademe makûlesi semmur ve vaşak ve kâkum ve emti‘a-i Hindiye ve Halebiyeden men<sup>1</sup> ü zecr ve mütenebbih olmayanları mazhar-ı pâdişah-ı bahr u ber olacakları lâzım gelenlere tenbîh ve bu vesile ta‘yîn-i hadd-i nebîh ü sefih kılındı.</span></p>
<h3><a name="bookmark386"></a><span class="font15" style="font-weight:bold;"><a name="bookmark95"></a><a name="bookmark387"></a>Vefât-ı Sadr-ı Esbak Halil Paşa Ve Ba‘zı Tevcîhât-ı Vüzerâ</span></h3>
<p><span class="font15">Müşârünileyhe bundan akdem Sivas Eyâleti tevcih ve ihsân olunup Selânik’ten münharifü’l-mizâc olduğu hâlde Sivas’a doğru râhil ve Nallıhan nâm mahalle vâsıl oldukta dest-i garîm-i ecel müşârünileyhi zâr u zebûn ve herkes hakkında tertîl-i</span></p>
<p><span class="font3" style="font-variant:small-caps;"><sup>28</sup>û5^'j</span><span class="font15"> blj Ul eyledi.</span></p>
<p><span class="font15">Münhal olan mansıbı Erzurum vâlisi ve Kars cânibi seraskeri olan Vezir Ali Paşa’ya tevcih ve inâyet ve Hotin muhâfızı nasb olunan Vezir Süleyman Paşa’da emârât-ı rehâvet zâhir ve bâ-husûs hilâl-i tarîkde kapısı halkı perîşân ve münteşir ve bu hâl ile (49a) icrâ-yi me’mûriyetde dest-i iktidârı kasır olacağı vârid-i hâtır-ı ekâbir olduğuna binâen kal‘a-i mezkûre muhâfazası şurût-ı sâbıkası üzere înebahtı muhâfızı olan Vezir Mehmed Paşa’ya Yanya ve Üsküb sancakları inzimâmiyle tefviz ve înebahtı Sancağıyla Süleyman Paşa mazhar-ı dûr-bâş-ı dahi ü ta‘rîz kılındı.</span></p>
<p><span class="font15">Tercüme: Müşarünileyh Belgrad fâtihi olan sadr-ı esbak İvaz Mehmed Paşa merhûmun sulbünden otuzyedi târihinde ser-nümâ-yi sâha-i ta‘ayyün ve mebâdî-i cüvânî ve unfiıvân-ı zindegânîyi tekmil, akabinde pederleriyle seyr-i emsâr ü müdün eyleyüp devr-i Mahmud Hânî’den vezâreti vaktine gelinceye dek rikâb hizmetlerinde müstahdem ve Tevfîkî Ali Paşa’dan sonra veziriazam ve sipeh-sâlâr-ı ekrem olmuşidi. Vakt-i sadâretlerinde selefleri gibi Devlet-i aliyye’ye nâfî bir hidmete muvaffak olmayup azl ve bilâ-</span></p>
<ul style="list-style:none;"><li>
<p><span class="font14"><sup>28</sup> &nbsp;&nbsp;&nbsp;“Hepimiz Allah’tan geldik ve hepimiz Ona döneceğiz”. Bakara Suresi, 2/156. </span><span class="font15">musâdere Filibe’ye nakl olunup bir müddetden sonra ba‘zı menâsıb ile mükerrem ve târih-i mezkûrda diyâr-ı ademe vaz‘-ı kadem eyledi.</span></p></li></ul>
<p><a name="bookmark388"></a><span class="font15">Müşarünileyh çelebi ve nâzik-mizâc ve zâtında tarîk-i ülfet ve istimzâc-ı hüner ü kemâlden behre-mend ve etvâr u harekâtı şâyân-ı tahsîn ü pesend, istimâ‘-ı agânî ve esvat-ı müessireye dil-dâde ve hüsn-i sûret ü ciyâdet-i sîret erbâbma âşık-ı üftâde olup hilye-i cûd ü sehâ ile mütehallî ve eshâb-ı hâcât kavlen ve fı‘len vaz‘-ı âlem-pesendinden müteselli idi. Cûd u sehâsı mertebe-i ifrâta reşide olduğundan beyliği ve vezâreti hâlinde müzâyakadan vâreste olmayup hattâ sadâretden azl olundukta mîrîye bin kîseye karîb deyn-i sahihi zuhûr ettiği mütevâtir ve meşhûrdur.</span></p>
<h3><a name="bookmark96"></a><span class="font15" style="font-weight:bold;"><a name="bookmark389"></a>Kethüdâ-şüden-i Dârendeli Mehmed Ağa</span></h3>
<p><a name="bookmark390"></a><span class="font15">Müşarünileyh (49b) vücûd-ı kabiliyet ile kem-nâm ve taşrada ba‘zen istihdâm olunarak zarûretini defe pâ-ber-câ-yi merkez-i ihtimâm olup sadrıazam olan Derviş Mehmed Paşa’nm cvzâhndan şehriyâr-ı sütûde-girdâr dilgîr ve dekâyık-ı umûr-ı devlete vâkıf ve habîr olmadığından başka alenen lehv ü taraba inhimâki sebebi ile azli halîde-i zamîr-i münir olup mukarribân-ı saltanattan ba‘zıları ağa-yi mûmileyhin rüşd ü reviyyet ve kemâl ü dirayetini tavsif ve makâm-ı sadârete şâyân olduğunu resm ü haddiyle ta'rîf edüp, şöyle ki bu makâm-ı vâlâya nasb olunduğu hâlde bâdî-i emirde hâmilü’z-zikr ve sâkıt ani’n-nazar görülen Köprülü vezir gibi Devleti aliyye’ye nizâm ve merkez-i aslîsini tahsil ile kavânîn-i devlete devâm vereceğini müdellel ve müberhen mukaddimât ile arz-ı huzûr-ı pâdişâh-ı enâm eylediklerinde tabî‘at-ı câzibe ve nüfûs-ı mâile olmak haysiyeti ile bu tedbîr tab‘-ı hümâyûna tesîr edüp, sadârete isti‘dâd gelmek sûretinde kethüdâhk mesnedine is‘âd ve selefi Lâleli Mustafa Efendi hânesinde ik‘âd olundu.</span></p>
<h3><a name="bookmark97"></a><span class="font15" style="font-weight:bold;"><a name="bookmark391"></a>Vukü‘-ı İmtihan</span></h3>
<p><span class="font15">Bir müddetten ber[ü] sunûf-ı talebe zuhûr-ı imtihâna hasret-keş ve adem-i yürnn tecrübesiyle makâm-ı ifitâda olanların fikri bu bâbda müşevveş olup “la‘alle ve asâ ile imrâr-ı subh u mesâ ve umûr-ı fitne merhûndur” diyerek tâife-i mezkûreyi ye’s derecelerine resâ eyledikleri hasebiyle selef efendi vaktinde ref-i ruk‘a-i iştikâ eyledikleri bâlâda îmâ olunmuşidi.</span></p>
<p><span class="font15">Şeyhülislâm-ı vakt hazretleri hallerine merhamet edüp nasblarından beş on gün sonra </span><span class="font15" style="font-style:italic;">Mutavvel’den</span><span class="font15"> bir bahis açup inde’l-imtihân <a name="footnote54"></a><sup><a href="#bookmark392">54</a></sup><sup></sup>&nbsp;( 50a )</span></p>
<p><span class="font15" style="font-style:italic;">CkiJ</span><span class="font15"> mefhûmu üzere krâete muvaffak olanlar ruûs ile münşerihü’s-sudûr ve olmayanlar bakıyye-i imtihân i‘tibâr olunup aralıkta ber-murâd olacakları va‘diyle mesrûr oldular.</span></p>
<h3><a name="bookmark393"></a><span class="font15" style="font-weight:bold;"><a name="bookmark98"></a><a name="bookmark394"></a>Azl ü Nasb-ı Sadrıazam</span></h3>
<p><span class="font15">Birbuçuk seneden efzûn sadâret-i uzmâ ile memnûn olan Derviş Mehmed Paşa’nm an asi tâli‘i kuvvette ve necm-i bahtı evc-i riFatte olup dest-yâr-ı ikbâl ile sadrıazam oluncaya dek uhdesine tefviz olunan hidemâtı meded-kârî-i mu‘âvin ve naşir ve inzimâm-ı himem-i ehl-i tedbîr ile temşiyet-pezîr eylediğinden başka bast-ı keff ve lâzım gelen mahallere bezi ü sarf semtini bilüp bu keyfiyet ikbâlini müzdâd ve giderek gayet mertebe-i beşeriyye olan vekâlet-i mutlaka ile kesb-i aksâ-yi murâd eyledi. Aksâm-ı ubûdiyet ve siyâseti şâmil olan adi ü dâd ve rahm-i sunûf-ı ibâd mesleğine zehâb ile tahsîl-i rızâ-yi Rabbü’l-erbâb etmek lâzım iken cell-i himmeti devâ‘î hevâ vü hevese masrûf ve umûr-ı devlete mübâlât ile tarîk-i hakkı rü’yetten mahcûb ve mekfûf olup istilâ-yi a‘dâ ile harâb ve âşiyâne-i bûm u gurâb olan serhadler âhvâline dikkat etmeyüp ahâli-i sügür mübtelâ-yi nefsetü’l-masdûr ve zücâce-i hâtırları meksûr olup ni‘am-ı celîlesiyle mütena‘im olanlar ikâzdan tebâ‘üd ve her fi‘lini istihsân ile meclûbâtlarma takayyüd edüp setr-i ma‘âyibi ile iştigâl ve umûr-ı devleti kemâ-yenbagî icrâya sa‘y-i bî-hemâl eden Reisülküttâb îsmâil Bey-efendi’yi ve kethüdâ nasbettiği Esseyyid İbrâhim Efendi’yi hakka delâlet ve irşâd ettikleri (50b) içün makâmlarmdan ib‘âd ve hatb-ı cesîm-i devleti keyfe-mâ erâd re’y-i mu'avveciyle idâre edüp tertîb ettiği mukaddemât müntic-i fesâd ve kâffe-i tedâbîri sebeb-i ihtilâl-i emsâr ü bilâd olup bu esbâb-ı mütetâbi‘ü’z-zuhûr tab‘-ı şâhâneye müstelzim-i tevârüd-i nüfur olup iş bu Zilkadetüşşerîfe’nin yirmibeşinci günü Kapıcılar Kethüdâsı Çerkeş Mehmed Bey vesâtatiyle mühr-i hümâyûn yedinden ahz ve istirdâd ve Enderûn-ı Hümâyûn’da vâki<sup>1 </sup>Ağayeri ta‘bîr olunan mahalde ik‘âd olunup ferdâsı sandal ile Silivri’ye îsâl ve çerâğ-ı efrûhtesi olan silahdâr ağası mübâşereti ile mahall-i ikâmet tahsis olunan Gelibolu’ya irsâl olundu.</span></p>
<p><span class="font15">Bâlâda ahvâli iş‘âr ve kethüdâlık ile sadâret-i uzmâya ihzâr olunan Darendeli Mehmed Ağa silahdâr-ı hazret-i şehriyârî vesâtatiyle Enderun’a celb olunup mühr-i sadâret-i uzmâ yedine teslim ve ferve-i vekâlet-i kübrâ ile tekrîm olunup selefinin mesâvisi ta‘dâd ve kendüsinden hidmet-i nâfı‘a me’mûl olunduğu zikr ü îrâd olunup erbâb-ı haysiyet ve istihkakı lâyıkıyla istihdâm ve meşreb ü meslekinde ihânet-i mahsûs olanları hüccet-i te’dîb ile ilzâm ve umûr-ı cüz’iye ve külliyeyi ittifâk-ı hayr-hâhân-ı saltanatla tesviye ve bâ-husûs serhadlerin esbâb-ı takviyesi tediye olunmak tenbîhâtı sadr-ı müşârünileyhe vicâhen ifâde ve du‘â-yi hayr-ı mülûkâne ile saray-i âsafanelerine i‘âde olundu.</span></p>
<p><span class="font15">Münhal olan kethüdâlık hidmet-i çelilesi iki defa o makâm-ı refî‘i ihrâz ve beyne’r-ricâl kesb-i ta‘ayyün ü imtiyâz eden Esseyyid İbrâhim Efendi’ye sâlisen tevcîh-i bâ‘is-i tahsîn hâmil ve tenbîh (51a) oldu.</span></p>
<p><span class="font15">Münhal olan nişancılık mansıbı dahi kudemâ-yi ricâlden Recâi Mehmed Efendi’ye tevcih ve inâyet ve celb-i hâtırma mübâderet olunup Feyzi Ağa’nın araz-ı mansıbı dahi sadr-ı sâbıkm cevher-i zâtiyle kâim olup devletinden hisse-mend olduğu gibi eyyâm-ı edbârından dahi nasibini istîfâ ya‘ni mutasarrıf olduğu silahdâr ağalığından azl olunup mansıb-ı mezkûr ile Kapıcıbaşı Genç Osman Ağa tahsîl-i zîb ü bahâ eyledi.</span></p>
<h3><a name="bookmark99"></a><span class="font15" style="font-weight:bold;"><a name="bookmark395"></a>Ba‘zı Havâdis</span></h3>
<p><span class="font15">Bundan akdem muhkem yasak ile ziyy ü libâs-ı nâs ta‘dîl ve mü’temir olmayanlar tenkil olunacağı tafsil olunmuşidi. Hademe ve ehl-i hiref hükm-i yasağı ber-taraf edüp kemâkân tavr-ı sefîh-âneye cesâret ve telli pullu esvâb ile arz-ı zînet edüp ba’zısı bu vesile ile müddehirini ifnâ ve ba’zısı irtikâb-ı mekârih-i umûr ile tahsîl-i metâ‘ ve eşyâ edüp bu hâlet tâife-i nisvâna dahi sirâyet ve melbûsât-ı zâhire ve bâtınalarına envâ‘-ı zîb ile sûret vererek</span></p>
<ul style="list-style:none;"><li>
<p><span class="font15">VI &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Vjemr-i şerifinden gaflet eyledikleri ma‘lûm-ı</span></p></li></ul>
<p><span class="font15">sadr-ı cedîd ve bu bid‘at-i seyyienin ref inde dâ‘iye-i himmetleri ber-mezîd olup İstanbul kadısına hitâben emr-i âlî ısdâr ve gürûh-ı hayyâtîn o makûle fâhiş esvâb kat‘ı için tahvîf ve inzâr ve fî-mâ-ba‘d kâr-ı dîrîn üzere kesip biçmeye ibtidâr edüp bu defa dahi mütenebbih olmadıkları hâlde hâyıt ve</span></p>
<ul style="list-style:none;"><li>
<p><span class="font14"><sup>30</sup> “Kocalarından başkasına ziynet yerlerini göstermesinler” Nûr Suresi 24/31. </span><span class="font15">lâbis üftâde-i matmûre-i mahâbis olacakları tenbîh ü ifhâm ve bu savlet-i nâgeh-zûrdan herkes haddini bilüp terk-i zînet ü ihtişâm ettiler.</span></p></li></ul>
<p><a name="bookmark396"></a><span class="font15">Garibe: Derviş Paşa gününde mevküfât mansıbı sabıka Mektûbî Besim (51b) Efendi üzerinde bulunup, bi’l-iktizâ Bağdad defterdârı nasb olundukta harc-ı râha tâlib ve mansıb-ı mezkûr Kirpasî îbrâhim Efendi’ye tevcih ve bu mukabelede beş bin guruş alınup Besim-Efendi’ye teslim ile Bağdad’a zâhib olmuş idi. İbrâhim Efendi birkaç gün tasarruf-ı mansıb ile izhâr-ı beşâşet etmiş iken duhânî nasb ettiği tıfl-ı emrde tebdîlen sadrıazam hazretleri Bahçe- kapısı’nda tesâdüf ve destâr-ı perişân ve mutallâ haftamna nazar ile efrâd-ı gazabı tezâ‘uf edüp gulâm-ı mezkûru habs ü tenkil ve Kirpasî’yi azl ile tezlîl edüp, bu vaz‘-ı garîb o makûle süfehâya medâr-ı tedîb olup bir müddet bâbâyâne libâs telhisiyle dâhil-i dâire-i hadd ü edeb ve zuhûr eden tehdîd-i şedîd ile bir zaman tersân-ı ukübet ve gazab-ı sadr-ı sütûde-meşreb oldular.</span></p>
<h3><a name="bookmark100"></a><span class="font15" style="font-weight:bold;"><a name="bookmark397"></a>Azîmet-i Sadr-ı âlî be-Tersâne-i Âmire</span></h3>
<p><a name="bookmark398"></a><span class="font15">Veziriazam Tersâne-i âmire ahvâline vukuf içün taraf-ı hümâyûndan istîzân ve tahsîl-i ruhsat akabinde mahall-i mezkûre revân ve kapudan paşa ile mahzenleri seyr ü temâşâ ettikten sonra iki kıt‘a firkateyn inşâsını emr ü fermân edüp İznikmid’de kat<sup>1</sup> ve tersâneye îsâl oluna gelen kerestelere, kâtibi olan Ârif Efendi “gâh kebîr gâh kasîr” diyerek ahâliyi tazyik eylediğini sadr-ı müşârünileyh hazretleri tahkik edüp tersâneye elverecek keresteleri nezâret eyleyerek kat<sup>1</sup> ve îsâl ma‘razında tersâneden vücûdu istiskal ve hemen o gün tznikmid tarafına irsâl olundu.</span></p>
<h3><a name="bookmark101"></a><span class="font15" style="font-weight:bold;"><a name="bookmark399"></a>İcmâl-i Ahvâl-i İraniyân</span></h3>
<p><span class="font15">Memâlik-i vesî‘ü’l-ercâ-yi İran’da kabl (52a) e’l-bi‘se hükümrân olan ekâsire-i Acem da‘vet-i âmmeye dâhil olduklarından taraf-ı risâlet-penâhîden millet-i beyzâ-yi İslâmiyeye tergıb ve adem-i kabûlden terettüb eyleyecek mahâvif ve ehvâl ile terhîb olunmuşlar idi. Ru‘ûnet-i riyâset ve vüs‘at-i mülk ü devlet kendülere perdedâr-ı gaflet olup nâme-i hümâyûn-ı fahrü’l-mürselîni temzîk ve haklarında <a name="footnote55"></a><sup><a href="#bookmark400">55</a></sup><sup></sup>&nbsp;&nbsp;&nbsp;&nbsp;&nbsp;&nbsp;&nbsp;-A' kavl-i şerifinin sudûrunu mehere-i müverrihin tahkik eyleyüp çok geçmeden şirâze-i devletleri münhâl ve az zamânda nizâm-ı devletleri muhtel olup, memâlik-i mezbûreden Fârs ve Irak-ı Acem’e istilâ edenler dahi mütemekkin olamadıkları hasebiyle iklîm-i mezkûrun ba‘zen bi-külliyâtihâ ve ba‘zen bi-cüziyâtihâ gâh Âl-i Büveyh elinde ve gâh Şebânkâre mülûkü ve Salgurîler hükümetinde müstakarr olup yüz sene mikdârı Cengizîlere nasib ve sademât-ı fıtne-engîzlerinden bi’l-külliye harâb olmağa karîb olmuşiken Muzafferîler zuhûriyle şûriş-i memleket teskin ve bir az vakt Timurîler câ-nişîn olduktan soma yirmi sene kadar İncûyân tasarrufunda kalup dokuz yüz elli tarihlerinde Safeviyye’ye intikâl ve o hilâlde rafz u ilhâd keyfiyetleri zuhûra başlayup ehl-i sünneti mübtelâ-yi hizy ü nekâl-i ehl-i dalâl etmişidi.</span></p>
<p><span class="font15">Mir Veys Oğulları nâ-gâh zuhûr ve o kavm-i gavâyet-pîşeyi müdemmer ve makhûr edüp kırk tarihlerinde efrâd-ı askerî ve kabîle-i Afşar’dan da‘iyyü’n-neseb ve mechûlü’l-haseb olan Nâdir refte refte mülk-i Acem’e zâfîr ve yirmi sene mikdârı sırren ve alenen da‘vâ-yi hükümet edenleri iftihâs ve zûr-ı bâzû-yi tagallüb ile (52b) furû‘ ve şu‘belerin kat‘ ve târ ü mâr ve îran zemini nefsine istihlâs edüp şahlık ünvânıyla kesb-i iştihâr ve âkıbet, ol dahi maktûl-i tîğ-i hûn-hâr ve evlâd u ahfâdı birkaç sene birer mahalde mütemekkin oldular ise dahi inkılâbât-ı rüzgâr ile onlar dahi muzmahill ve nâm u şânları sahîfe-i âlemden zâil olup bâlâda beyân olunduğu vech üzere tâb-âverân-ı hânân-ı A'câmdan Âzâd Han ve Feth Ali Han ve bunlar eşbâhı zûr-mendler birer mahalli istilâ ile muhârebeye mübâşeret ve Âzâd Han cümleye gâlib gelmişiken esâfil-i askerîden ve Zend aşiretinden Zend Kerim, nazar u itibârdan sukutu hâlinde onar onbeşer evbâş-ı A‘câm ile etrâfı tâht u târâc ve fuls-i ahmere muhtâc iken giderek bâzâr-ı iştihârı revâc bulup, cemiyetine kesret ve bâzû-yi iktidârına kuvvet gelüp birkaç defa Âzâd Han ile muhârebe ve gâh muhâzeme ve gâh mugâlebe ile imrâr-ı zamân ve âkıbet Âzâd Han askerini perîşân ve hân-ı mezbûr bu mezellet ve hârî sebebi ile diyâr-ı ademe şitâbân olup Vekil-Şah ünvânmı teşhir ile Zend Kerim mülk-i Acem’in ekser mahalline mâlik ve şâir hanların ba‘zısı tarafına meyi ve ba‘zısı hâlik olup, hayatta olanların evlâd u akâriblerini alâ-tarîki’r-rehn dârü’l-mülk ittihâz ettiği Şîraz’da ibkâ ve istihsâl-i emniyet, akabinde tevsî‘-i mülk dâ‘iyesine düşüp inân-ı azimetini mülk-i âhara irhâ eyledi.</span></p><img src="vasif_1774-1779_files/vasif_1774-1779-2.png" alt="" style="width:28pt;height:70pt;">
<p><span class="font15">Ömer Paşa vaktinde Basra ve Deme ve Mendelcin ve Kürdistan etrâfında birer bahâne-i za‘ife ile îkâd ettiği nevâir-i fiten gün be-gün (53 a) alevgîr olduğu bâlâda güzâriş-pezîr-i hâme-i tahrîr olmuşidi.</span></p>
<p><span class="font15">İnkılâbât-ı İran takrîbi ile Âzâd Han ve şâirleri Devlet-i aliyye’yi teshîr-i İran’a iğra ve kendüleri Devlet-i aliyye’ye istizhâr ile ednâ bir mahalle kanâ‘at eyleyeceklerini îmâ etmişler iken vakt-i Nâdirî’de İrâniyân ile mün‘akid olan şurût-ı müsâlahaya Devlet-i aliyye ri‘âyet edüp sugürda vâki' vülât ve hükkâma evâmir-i aliyye tisyâr ve tecâvüz ve tahattîden inzâr olunduklarından başka züvvâr ve tüccârları kemâ-fı’l-evvel eyb ü zâhib olup veçhen mine’l-vücûh rencide olunmamaları tenbîh ü iş‘âr ve hattâ Zend Kerîm Han şâyân-ı muhâtabât-ı mülûkâne olup i‘lân-ı cülûs-ı hümâyûn zımnında tarafına kerem-nâme tahrîr ve Vehbi Efendi tesyîr olunup bu cânibden uhûd-ı müsâlemenin ri‘âyetinde izhâr-ı taksir olunmadığı gibi o taraftan dahi vikâye-i şurût iltizâm olunması tezkîr olunmuşiken hân-ı mezkûr cibilletinde merkûz olan habâseti icrâ ile hilâf-ı şurût-ı mu‘âhede bâ‘is-i muhârebe ve mecâlde olur evzâ‘ irâe ettiği Devlet-i aliyye’yi mukabeleye ilcâ edüp, verilen fetvâ mûcibince ebvâb-ı sefer güşâde ve her tarafa bu keyfiyet ifâde ile asker ve mühimmât âmâde kılınup bir taraftan Şehrizor vâlisi Vezir Haşan Paşa ve bir taraftan Bağdad vâlisi Vezir Abdullah Paşa tertîb olunan asâkir-i bî-şumâr ile tenkîl-i A‘câm‘a ikdâm ve sugürdan ihrâc ve tahattî ile o kavm-i güm-râhı müste’sıl-i hüsâm-ı intikam etmek bâbında evâmir-i aliyye ısdâr ve Diyarbekir Vâlisi Vezir Hazinedar Ali Paşa dahi Diyarbekir seraskerliği ile nâm-dâr olup Bağdad’a me’mûr asâkir-i (53b) mansûreyi pey-der-pey tesyîr ve iktizâ ettiği hâlde bi’n-nefs azîmet eylemesi tarafına tahrîr olunduğundan başka Aydın Muhassılı Vezîr Uzun Abdullah Paşa sürücü ta‘yîn ve ba‘zı a‘zâr ile harekete butu’ ve rehâvet izhâr edenleri kerhen ve tav‘an ihrâc etmek me’mûriyeti tarafına ifade ve tebyîn ve kul kethüdâsı iken Kuyucu Süleyman Paşa gadriyle ma‘zûl olan Halil Ağa mukaddemâ Bağdad ağası olmak takrîbi ile o taraf ahvâline vâkıf ve kendüsi dahi hadd-i zâtında resm-i siyâset ve istihdâm-ı asker semtini ârif cerî ve cesûr bir merd-i gayûr olduğundan ta‘yîn olunan ortalara ağa nasbiyle me’mûr oldu.</span></p>
<p><span class="font15">Devlet-i aliyye muhâlifleri olan kavm-i A‘câmı her taraftan tazyik ve iz'âc ile mutâlebe-i amâna muhtâc etmek tedbîrât-ı müstahseneden olduğuna</span></p>
<p><span class="font15">binâen Azerbaycan tarafına dahi Kars cânibinden asker ta‘yînini ba‘zı hayr-hahlar sevk edüp ancak Azerbaycan halkının Zend Kerim Han’a mutâva‘atları mechûl ve halleri istibâne olunmadan üzerlerine ta‘yîn-i erbâb-ı huyûl sûret-i gadrde bir kâr-ı nâ-ma‘kül olmağla ibtidâ-yi emrde o havâlide olan hanlara Zend Kerim’in sû-i efâli ve memâlik-i mahrûseye tecâvüz ile fesh-i sulha bâdî olduğu inha ve her taraftan üzerine asker-i padişahî ta‘yîn olunduğu îmâ olunarak rekîz-i zamirleri istiksâ olunmak evlâ görülüp zikr olunan hanlara bu zeminde mekâtîb tahrîr ve Kars ve Ahısha taraflarından irsâl ile istikşâf-ı zamir kılınmış idi. Hânân-ı Azerbaycan taraf-ı (54a) müstelzimü’ş-şeref-i tâcdârîden haklarında sünûh eden rahm ü şefakatden her veçhile minnetdâr ve şimdiye dek Zend Kerim’in taht-ı ribka-i itâ‘atinde olmayup cânibdâr-ı saltanat-ı seniyye olacaklarını sıdka makrûn tahrîrâtlarıyla iş‘âr eylediklerinden gayri ilelebed ubûdiyet-i Devlet-i aliyye’yi kabûl edüp bu ahd-i vesîkden nükûl etmeyeceklerini dahi niyâz-nâmelerinde tafsil ve Tiflis Hanı dahi ubûdiyetini tezyîl ve mahsûs arîzasıyla âdemini dergâh-ı vâlâya tavsîl eyledi.</span></p>
<p><a name="bookmark401"></a><span class="font15">İran halkı me’lûf-ı rafz u ilhâd ve sünnîlere adâvet ile mecbûl bir kavm-i zâhirü’l-fesâd olduklarına binâen “mâl ve canlarını vikaye zımnında Zend Kerim taTîmi ile şâyed izhâr-ı firûtenî ve istizlâl eylediler” deyü kulûb-i ekâbire zann ü gümân müstevli olduğundan başka Kars cânibi seraskeri dahi bu ma‘nâyı te’yîd ve zunûn-ı nâsı te’kîd eylediğine binâen hazm u ihtiyâta ri‘âyeten o havâli askeri müşârünileyh ma‘iyetine tertîb ve Erzurum’dan hareket ile Kars sahrâsına nasb-ı hıyâm etmek tasvîb olunup, zikr olunan hanlar te’lîf ve adem-i tevhîş ile habâyâ-yi ahvâlleri teftiş olunup devlete itâ‘at ve Zend Kerim’e muhâlefet üzere oldukları tahakkuk ettikte yedlerinden sened-i mevsûk ahzine mübâderet eylemesi serasker-i müşârünileyh tarafına makâm-ı sadâretten tahrîr ve işâret olundu.</span></p>
<h3><a name="bookmark102"></a><span class="font15" style="font-weight:bold;"><a name="bookmark402"></a>İ‘dâm-ı Vezîr Hâfız Mustafa Paşa</span></h3>
<p><span class="font15">Müşârünileyh yâveri baht-ı sâz-kâr ile sâye-i devlette kesb-i debdebe ve iştihâr ve alelhusûs müddet-i medîdeden berü ma‘denler emânetinde emvâl-i vâfire iddihâr edüp (54b) sefer hitâmına karîb Ordu-yi hümâyûn’a me’mûr ve beri yakadan Beşiktaş tarafına mürûr ve âheste-reftâr ile Edime Sahrâsı’na darb-ı hıyâm ve at çayırtlamak sûretinde ferş-i kilim-i ârâm etmişidi.</span></p>
<p><span class="font15">Ordu-yi hümâyûn Şumnu’da mahsûr olduğuna binâen rikâb ve ordu taraflarından bir an akdem imdâda müsâra‘at eylemesi evâmir ü mekâtîb ile tarafına inhâ ve va‘d ü va‘id ile teşvik ve iğrâ olunmuşiken mühr-i hümâyûn me’mûliyle izhâr-ı betâet ve şiddet-i muhâsaraya illet olup ne hâl ise Edirne’den tahrîk-i pâ ve birkaç günde ancak Yanbolu semtlerine resâ ve o esnâda sulh mün'akid ve müşârünileyh Anadolu tarafına geçüp tahallüf-i matlabdan dilgîr ve münharid olmuş idi.</span></p>
<p><span class="font15">Hakkında tertîb-i cezâ muzmerr iken dâiresi mükemmel ve şöhreti âlem-gîr bir vezirdir. Şumnu’ya varmadığından “belki ma‘kül sözü vardır” deyü etrâf ta‘mîr kaydına düşüp sulh sürürü dahi te‘âkub ettiğinden sû-i ffline adem-i mukabele ve afv ile mu‘âmele olunmuşidi. Bâlâda beyân olunduğu vech üzere Bağdad’a varup Vezir Ömer Paşa’yı hilâf-ı emr-i âlî i‘dâm ve hazâ’in-i mülûkda vücûdu nâ-yâb, emvâl ve tefârıkmı iğtinâm edüp lâbe-i Acemâneye Arifte olarak Basra’nın gâretine illet ve intifa-yi nüfuz ile fi-rnâ-ba‘d yedinden bir maslahat gelmeyeceği ma‘lûm-ı erkân-ı saltanat olmağla azl ve Diyarbekir’de kal‘a-bend ve haseki mübâşiriyeti ile katîl-i mâr-kemend oldu.</span></p>
<p><span class="font15">Müşârünileyh beyne’l-avâm Ispanakçı Mustafa Paşa ismiyle meşhûr olup sekine ve vakar sıfatıyla muttasıf ve nahvet ü unfe ile (55a) mü’telif, cûd u sehâsı müsellem ve dâiresine müntemî olanların ekserisi sâhib-i tuğ ve alem olup hakkında bu sûretin vukü‘u bâ‘is-i hüzn ü teessüf ve sebeb-i endûh ve telehhüf olup Ömer Paşa’ya ettiği gadr-i sarih âkıbet-i vücûdunu ifnâ ve dest-i cezâ hakkında<a name="footnote56"></a><sup><a href="#bookmark403">56</a></sup><sup></sup> d^ hükmünü icrâ eyledi.</span></p>
<p><a name="bookmark404"></a><span class="font15">Müşârünileyh ricâl-i devlet menâsıbmda dahi devrân ve çavuşbaşıhğı hengâmında fasl-ı da‘vâ ve irzâ-yi husemâda sebk-i akrân edüp, ma‘den emini iken mîrimîrân ve sefer vukü’unda kaimmakamhğa celb olunmuş iken nısf-ı tarîkden i‘âde ve vezâret ile mazhar-ı lutf u ihsân olmuşidi.</span></p>
<h3><a name="bookmark103"></a><span class="font15" style="font-weight:bold;"><a name="bookmark405"></a>İhsân-ı Vezâret be-Ağa-yi Yeniçeriyân-ı Dergâh-ı Alî</span></h3>
<p><span class="font15">Bilfiil yeniçeri ağası olan Ahmed Ağa’nın Rumeli ve serhadler ahvâline ıttılâ‘ı zâid ani’l-vasf olduğu karâin-i hâliye ile keşf olunduğuna binâen vaktiyle o taraflarda istihdâm olunmak mülâhazasiyle Zilkade’nin onuncu günü huzûr-ı sadaret-penâhiye da‘vet ve ihzâr ve tebdîl-i destâr ve câme-i zer-târ-ı vezâretle dûş-i istihkakı zînet-i dâr-ı kadr ü i‘ tibâr kılındı.</span></p>
<h3><a name="bookmark406"></a><span class="font15" style="font-weight:bold;"><a name="bookmark407"></a>Nüzûl-i Kalyon ve Ref‘-i Vezâret-i Numan Paşa ve Ba‘zı Tevcîhât ve Havâdis</span></h3>
<p><span class="font15">Bundan akdem inşâsına şürû‘ olunan Ejder-i Bahrî nâm kalyon eyâdî-i mehere-i sunnâ<sup>1</sup> ile karîn-i hitâm olduğu istimâ‘ olunup sadnazam ve şeyhülislam efendi ve ağa paşa mukaddemce tersânede hâzır ve kudûm-ı şâhâneye nâzır olmuşlar idi. Padişah-ı bahr ü berr Tersâne-i âmire’yi teşrîf-i latifleriyle mânend-i hurşîd-i enver-i pür-zîb ü fer edüp vakt-i muhtâr hulûlünde (55b) o sefîne-i kûh-peykeri deryâya tenzil ve ferve ve hil‘at erbâbını avârif-i seniyye-i cihân-dârîlerine tenvîl buyurdular. Ömer Vahîd Efendi ctbâ‘mdan Lutfi nâm şahsın bir ta‘miye ile inşâd ettiği târihdir:</span></p>
<p><span class="font15">[Mısr]â‘:</span></p>
<p><span class="font15">Çeküp dem püskürüp su, indi bahre Ejder-i Bahrî</span></p>
<p><span class="font15">Kandiye muhâfızı Vezîr Seyyid Numan Paşa nâil-i rütbe-i vâlâ olaldan berü tali‘inde nekbet ve vâli olduğu mahallerde mahrûm-ı rû-yi râhat olduğundan başka illet-i samem zâtına îrâs-ı naks u ayb ve hücûm-ı şeyb te‘âtî-i umûrda olan meleke ve liyâkatini selb edüp hâline merhamet ve bir mahalde mütekâ‘iden du‘â-yi devlete müdâvemet tasvîb-kerde-i veliyy-i devlet olduğuna binâen, Zilhicce’nin yirmidördüncü günü kayd-ı vezâreti terkin ve İstanköy ceziresinde ikâme ve temkin ve münhal olan Kandiye muhâfazasiyle Silistire Vâlisi Silahdâr Mehmed Paşa memnûn ve Silistire ile Vezîr Yeğen Mehmed Paşa’nm kadr ü rif ati bâlâ-ter ve efzûn oldu.</span></p>
<p><span class="font15">Tevcîhâtta baş muhâsebeden şehremânetine intikâl eden Nazîf Ahmed Efendi yevm-i mezkûrda Matbah-ı âmire’ye emîn ve selefleri Kirli İbrâhim ' Efendi emânet-i şehr ile kâm-bîn oldu.</span></p>
<p><span class="font15">Subhizâde Azîz Efendi’nin zîrde âtî ilel ü esbâb ile azli iktizâ ve İstanbul’dan ma‘zûl Ârif Efendi riyâset-i etibbâ ile bu defa dahi derece-i kurbiyete i‘tilâ eyledi.</span></p>
<p><span class="font15">Anadolu kasabâtından Köprü ve Merzifon ve Amasya’da bi-emrillah zelzele zuhûr edüp ba‘zı ebniye sukutundan fazla Köprülü Oğlu Câmi‘i ve ba‘zı mesâcidin inhidâma müsta‘id olan (56a) mahalleri mütesâkıt ve Köprü kasabasında yüz kadar âdemin helâkiyle ahvâl-i ahâli muhtebıt olduğu ba‘zı vesâit ile dâhil-i dehliz mesâmi‘-i hükkâm ve zavâbıt oldu.</span></p>
<p><span class="font15" style="font-weight:bold;">Vekâyi‘-i Sene İhdâ ve Tis‘în ve Mie ve Elf</span></p>
<h3><a name="bookmark106"></a><span class="font15" style="font-weight:bold;"><a name="bookmark408"></a>Ba‘zı Havadis</span></h3>
<p><span class="font15">Tebrîk-i Muharremülharâm içün sadrıazam ruh-sâ-yi atabe-i şehriyâr-ı İskender-haşem oldukta bir müddetten berü Gelibolu’da mukîm ve muntazır-ı lutf-ı hüdâvend-i rahim olan Derviş Mehmed Paşa’nın ibkâ-yi tuğ ve sancağını istid‘â ve ricâsı merrât-ı vukü‘da cilve-nümâ olduğundan fazla Hanya muhâfızlığı ile hâiz-i meserret-i evfâ oldu.</span></p>
<p><span class="font15">Tersâne-i âmire’de bir kıt‘a firkateyn inşâsını sadrıazam tasmîm ve Muharrem’in dördüncü günü Defterdâr Haşan Efendi tersâneye geçüp esâsını tanzim eyledi.</span></p>
<p><span class="font15">Kapudan-ı Deryâ Vezir Haşan Paşa kereste ahvâline ıttılâ<sup>1</sup></span></p>
<p><span class="font15"><sup>33</sup>&lt;5j^ kavlini veliyy-i devlete ismâ‘ akabinde Bursa tarafına âzim ve Bursa Yenişehri cânibinde mürtekib-i envâ‘-ı mezâlim olan Ahmed Bey nâm şakinin diraht-ı bî-bâr vücûdunu tîşe-i siyâsetle hâdim olup ser-i maktû‘unu Âsitâne‘ye irsâl ve kerestenin kat‘ ve Asitâne’ye îsâl nizâmâtım verüp baş muhâsebeye kayd içün mufassal takrir gönderdikten sonra Tersâne-i âmire’ye vaz‘-ı lenger-i isti‘câl eyledi.</span></p>
<h3><a name="bookmark107"></a><span class="font15" style="font-weight:bold;"><a name="bookmark409"></a>Vefât-ı Şeyhülislâm-ı Sâbık</span></h3>
<p><span class="font15">Bundan akdem şeyhülislâm ve hallâl-i müşkilât-ı enâm olan Salihzâde Mehmed Emin Efendi alâ-tarîki’n-nefy Bursa’ya azimet ve bir müddet ikâmetten sonra kesret-i eki ve fart-ı nehem ile me’lûf iken iştihâsma za‘f-ı (56b) külli târî ve eki ü şürbden ârî olup otuz gün bu hâl ile muztarib ve hayatı memâta munkalib olup Kara Çelebi Hüsâm Efendi merkadi kurbünde vâki<sup>1</sup> suffede medfûn ve alâik-i dünyeviyyeden masûn oldu.</span></p>
<ul style="list-style:none;"><li>
<p><span class="font14"><sup>33</sup> “ Ondan (değneğimden) daha bir çok şekilde faydalanırım”, Taha Suresi 20/17. (Hz. Musa’ya Allah Tur Dağı’nda “sağ elindeki nedir” diye sorunca, Hz. Musa’nın verdiği cevaptır).</span></p></li></ul>
<p><span class="font15">Tercüme: Müşârünileyh devr-i Sultan Mustafa Hânî’de sadr-ı Anadolu i‘tibâriyle imâm-ı sultânî olan Sâlih Efendi’nin sulbünden mahrûse-i Edirne’de meşîme-çâk-i zuhûr ve nazar-ı ber-endâz-ı âlem-i gayb u huzûr olup bin yüz yirmibeş târihinde Şeyhülislâm Mahmud Efendi’den ahz-i varak-pâre-i mülâzemet ve otuzikide medrese ruûsiyle nâil-i evvelîn-i pâye-i rif at ve altmış târihinde Selânik kazâsiyle dâhil-i kıtâr-ı mevâlî ve altmışaltı Muharrem’inde Şam kazâsiyle kadri âlî olmuşidi. Yetmişde Medîne-i Münevvere kazâsiyle kesb-i şeref ve yetmişdörtte İstanbul Hükümeti’yle zâtı mu‘arref, seksenbir senesinde sadâret-i Anadolu ile mükerrem ve seksendörtte câme-i i'tibârı tırâz-ı sadâret-i Rum ile muTem olup seksendokuz Cumâdelûlâsı’nda nihâl-i ikbâli terbiye-i feyz-i hak ile pür-berk ü verîk ve rütbe-i vâlâ-yi meşîhat-i îslâmiyye ile nihâyet-res-i menzile-i tarîk olup onyedi ay kadar o mesned-i refi‘ü’ş-şâm pür-zîb ü fer ve ber-minvâl-i muharrer Bursa’da cânib-i âhirete medd-i pâ-yi sefer eyledi. Müşârünileyhin hân-ı ni'meti bây ü gedâya meftûh ve civârında vâki<sup>1</sup> fiıkarâ ve zu‘afâya bezl-i nevâl ve ednâ hukuku olanlara i‘ânet ve efdâl-i zâtına vasf-ı memdûh olup mutâyebâta mâil müctenib-i rezâil, i‘tikâd-ı (57a) tâm hulvü’l-kelâm bir zât-ı cemîli’s-sıfât idi.</span></p>
<p><span class="font15">Vâridâtı süls-i mâlinden ahz olunacak akardan olmak üzere Şeyh Murad Efendi Tekyesi fukarasına nân-bahâ ve Hatm-i Hâcegân içün vezâif ve Topkapı havâlisinde vâki<sup>1</sup> hânesi civârmda olan Ahmed Paşa Câmi‘i hüddâmınm vazifelerine beşer akçe zamm ve medresesinde olan talebeye yevmiye birer pâre nân-bahâ ta‘yîn ve vakfiyesini bu veçhile tedvin ile ibtigâ-yi merzât-ı RabbüT-âlemîn eyledi.</span></p>
<h3><a name="bookmark108"></a><span class="font15" style="font-weight:bold;"><a name="bookmark410"></a>Tevcîhât-ı Vüzerâ-yi İzam ve İhrâc-ı Mevâcib</span></h3>
<p><span class="font15">Muharremülharâm’m yirminci günü îsmâil muhâfazası şartıyla ta‘mîr-i Bender’e nâmzed olan Vezir Dağıstanî Ali Paşa’ya Anadolu Eyâleti tevcih olunup üzerinde olan Rumeli Eyâleti, Bender muhâfazası şartıyla selefi Vezir Silahdâr Abdullah Paşa’ya ihsân ve Adana Eyâleti’nin ihtilâlini def etmek şartıyla zikr olunan eyâlete İçil Sancağı ilhak olunup Vezir Abdullah Paşa’nın memûriyeti istihsân ve A‘zâz ve Kilis sancağlarıyla Çerkeş Haşan Paşa’ya terbiye ve Rakka Eyâleti ilhâkıyla Diyarbekir vâlisi ve seraskeri olan Vezir Hazînedâr Ali Paşa’nın bâzû-yi iktidârma takviye verildi.</span></p>
<p><a name="bookmark411"></a><span class="font15">Şehr-i mezkûrun yirmidördüncü Salı günü tavâif-i askerînin bir kist mevâcibleri ihrâc ve kabzına memûr olanlara teslîm ve üç gün sonra devr vâki‘ olup teşrîfat-ı cihân-dâriyle sadrıazam tekrîm olundu.</span></p>
<h3><a name="bookmark109"></a><span class="font15" style="font-weight:bold;"><a name="bookmark412"></a>Havâdisât-ı Irak</span></h3>
<p><span class="font15">Eyâlet-i Bağdad’a muzâf Baban Sancağı beyzadelerinden Hâlid Paşa bundan akdem bahâne-i cüz’iyye ile rıbka-i itâ‘atten rû-gerdân ve âzim-i semt-i (57b) İran olup bir müddetten sonra sahîfe-i cürmüne rakam-ı afv keşîde ve vatan-ı me’lûfuna avd u insirâf ile mu‘âheze ve itâbdan âr[â]mîde olmuşidi. Ancak merküm muharrik ve müfsid ve İran halkıyla nihânî müttehid ve müte‘ahhid olmaktan nâşî kemâ-kân zirve-i inâda su‘ûd ve mücâvir ve hevâ-dârı olan Kelhor Ham’ndan istimdâd ile cem‘-i cünûd eyleyüp vekil-i şah olan Zend Kerim’in Kirmanşah tarafından hudûd-ı Bağdad’a Nazar Ali Han’ı ta‘yîn ettiğini işâ‘at ve bu tarafın seraskerliği tarafına tefviz olunduğunu hikâyet ederek a‘mâl-i Bağdad’dan Mendelcin<a name="footnote57"></a><sup><a href="#bookmark413">57</a></sup><sup> </sup>kasabası halkını tazyike mübâderet eylediği, eyâlet-i mezkûre vâlisi Vezir Abdullah Paşa’ya ihbâr ve der-akab o tarafa asâkir-i cerrâr tertîb ve tisyâr eyleyüp kenâre-i Mendelcin’de tekâbül-i Siftin vâki<sup>1</sup> ve iki saat kadar a‘mâl-i süyûf kavâri<sup>1</sup> kılmup muhâlifler münhezim ve Bağdadiyân, nesîm-i fevz ü zafer ile mütebessim olup Hâlid Paşa ve akrabâsından Mehmed Bey ve gürûh ekrâd ve Terâkime-i A‘câmdan birkaç nefer müte‘ayyin kimseler ahz ü kati ve yüz elli kadar effâd-ı askeri mezbûrlara vasi olunup bakiyetü’s-süyûfu birer mahalle firâr eyledikleri ihbârı Saferülhayr’ın beşinci günü vâsıl-ı atebe-i şehriyârî oldu. Müşârünileyhin cilve-ger-i mücellâ-yi bürûz olan gayret ve hamiyeti nezd-i ferd-i mülûkânede sezâvâr-ı tahsîn ve teşrîfat-ı seniyye ile dûş ve kemer-bend-i tezyin ve fi-mâ-ba‘d o tarafların tasfiye ve tathîri ve rû-yi muhâlefet irâet eden güm-râhların ifnâ ve tedmîri muhavvel-i re’y-i rezînleri (58a) kılındı.</span></p>
<h3><a name="bookmark110"></a><span class="font15" style="font-weight:bold;"><a name="bookmark414"></a>Ba‘zı Tevcîhât ve Nasb-ı Ağa-yi Yeniçeriyân</span></h3>
<p><span class="font15">Musul vâlisinden irsâl-i zehâir husûsunda müsâmaha itikâdiyle Bağdad vâlisi şikâyet ve eyâlet-i merkümede ibkâsı tevlîd-i mazarrat eyleyeceğini işâret eylediğinden gayri Şehrizor vâlisi Vezir Haşan Paşa’ya i‘ânet lâzım geldiğini beyân ve Musul Eyâleti ilhakıyla mübtelâ olduğu ıztırâb-ı hâlden vâreste olmasını âverde-i zebân edüp, Musul Eyâleti iltimâs üzere Haşan Paşa’ya ilhak olunup selefi Abdülcelilzâde Vezir Süleyman Paşa’ya eyâlet-i Sivâs tevcih ve o havâliden teb‘îd ü tenzih ve selefi Vezir Yeğen Ali Paşa Konya Eyâleti ile tevkîr ve Yazıcızâde Vezir Mustafa Paşa Karahisar Sancağı’yla tahkir olunup, Hotin muhâfizlığı tevcih olunan Topal Osman Paşa hafidi Vezir Mehmed Paşa hilâl-i tarîkte iken Amavud Süleyman Paşa’nın hüsn-i hâlini müeyyed, Hotin tarafından arz u mahzar vârid olduğuna binâen muhâfaza-i mezkûre kemâ-kân uhdesine tahvil ve Mehmed Paşa’nın Deliorman nizâmâtı zımnında Hezargrad’da ikâmeti ta‘cîl olundu.</span></p>
<p><a name="bookmark415"></a><span class="font15">Yeniçeri ağalığiyle vezâreti cem‘ eden Tumacızâde Ahmed Paşa’nın Rumeli taraflarında istihdâmı menvî-i zamir ve evâhir-i Muharremülharâm’da Tırhala Sancağı’yla mazhar-ı lutf-ı şehriyâr-ı kişver-gîr olup yeniçeri ağalığından ma‘zûl ve Gelibolu’da du‘â-yi devlete meşgul olan Mehmed Ağa sâniyen ağalık mesnedine mevsûl oldu.</span></p>
<h3><a name="bookmark111"></a><span class="font15" style="font-weight:bold;"><a name="bookmark416"></a>Vürûd-ı Elçi-i Melîbâr</span></h3>
<p><span class="font15">Hindistan sevâhilinden Surat ile Bengale meyânmda vâki<sup>1</sup> Melîbâr ülkesine hâkim olan Sultan Ali Raca etrâfında vâki<sup>1</sup> Sâmirî keferesiyle (58b) dâimâ muhârebe ve ihrâz-ı mesûbât-ı gazâ eyler iken <a name="footnote58"></a><sup><a href="#bookmark417">58</a></sup><sup>&nbsp;</sup>muktezâsiyle kefere-i mezbûre hâkim-i müşarünileyhe galebe ile mülkünü gâret ve cihet-i vahdet-i islâmiyye ile muhtâc-ı i‘ânet olduğunu Niyaznâme'sinde işâret ettiğinden fazla dokuz yüz kırkdokuz târihinde Melîbâr hakimi tazyîk-i küffâr ile muztarib olduğu hâlde Devlet-i aliyye’den istimdâd ve Yusuf ve Hüseyin isimleriyle mevsûm olan bahâdırlara asker koşulup iki kıt‘a sefineye teşhîn ve mersâ-yi Cidde’den Melibar’a ta‘yîn ve hîn-i vusûllerinde kefere üzerine hücûm ve ekserini dâne-i top ve tüfeng ile mercûm eylediklerinden melûf oldukları ızrârdan mübâ‘adet ve ilâ yevminâ <a name="bookmark418"></a>hazâ memleket-i Melîbâr âsûde-i ihtilâl ü fetret iken ber-vech-i muharrer bu hilâlde tâife-i mesture tahsîl-i kuvvet ü tâb ve ehl-i İslâmî garîk-i lücce-i mihnet ve ıztırâb etmeleriyle kemâ-fi’l-evvel i‘ânet ve imdâd olunması bâbında tahrîk-i silsile-i merhamet ü efdâl ve takdîm eylediği iki re’s filden biri hâlik olup diğerini sefiri olan şahıs Asitâne-i sa‘âdef e îsâl edüp manzûr-ı şâhâne olduktan sonra Fazlı Paşa Sarayı’nda bir mahal ta‘yîn ve sefîr-i mezbûr tayînât-ı vâfıye ile Soğancıbaşızâde Konağı’nda temkin olundu.</span></p>
<h3><a name="bookmark112"></a><span class="font15" style="font-weight:bold;"><a name="bookmark419"></a>Azl ü Nasb-ı Kâdı-i İstanbul ve Kethüdâ-yi Sadrıazam</span></h3>
<p><span class="font15">İstanbul kadısı olan Haşan Paşazâde Mehmed Said Efendi bir sene kadar icrâ-yi ahkâm ve iş bu gurre-i Rebiülevvel’de Abdülvâhid Efendi o makâm-ı refi‘ ile ihrâz-ı dest-mâye-i merâm eyledi.</span></p>
<p><span class="font15">Sadrıazam kethüdâsı olan (59a) Seyyid İbrâhim Efendi’nin her hizmete kabiliyet ve isti'dâdı bedîdâr ve bu keyfiyet zâtına müsted‘î-i tenâfus ü ihtâr olup sadra gelenler “erbâb-ı istihkakı istihdâm ediyor” denmek için muttali<sup>1</sup>-i ikbâllerinde müşarünileyhi hidemât-ı reffaya te’hîl ve giderek derece-i kabiliyetini derk ile makamından tenzil edegeldikleri tecribet-güzâr, her hâmil ve nebîl olup binâberîn sadr-ı vakt dahi tavrını tehcîn ile azlini telhis ve sudûr-ı ruhsat akabinde müşârünileyhi surre emânetine tahsis ve mektûbî bulunan Fevzi Süleyman Efendi’nin muhassenâtım tansîs ile kethüdâlık câh-ı vâlâsmı efendî-i mûmâileyhe tahlîs eyledi.</span></p>
<p><a name="bookmark420"></a><span class="font15">Münhal olan mektûbçuluk hidmetiyle Dârendeli Nâmık Efendi dest-âver-i şâhid-i emel ve kethüdâ-yi sâbık surre emâneti umûriyle zâhirde kâr-bend-i şugl u amel oldu.</span></p>
<h3><a name="bookmark113"></a><span class="font15" style="font-weight:bold;"><a name="bookmark421"></a>Hânden-i </span><span class="font15" style="font-weight:bold;font-style:italic;">Mevlid-i Şerif</span><span class="font15" style="font-weight:bold;"> ve Havâdisât-ı Şâire</span></h3>
<p><span class="font15">Şehr-i Rebiülevvel’in onikinci günü kânûn-ı saltanat-ı Devlet-i aliyye’leri üzere padişâh-ı rûşen-dil istimâ‘-ı mevlid-i Hatemü’r-rüsül kasdıyla Sultan Ahmed Câmi‘-i şerîfi’ne nâzil ve dîdâr-ı fâizü’l-envârlarıyla o meclis-i akdesde bulunanlar kusvâ-yi mertebe-i sürür u şâd-mâniye vâsıl olup kırâat-i mevlid-i Hazret-i Nebevi hitâmında tevsen-süvâr-ı mecd ü şevket ve saray-ı âlîlerine pâ-nihâde-i yümn ü bereket oldular.</span></p>
<p><span class="font15">Erbâb-ı kalem vaktiyle Bâbıâlî ve defterîye gelmediği tab‘-ı âsafıye bâ‘is-i tahdîş ve erbâb-ı mesâlihin umûru dahi berhem-zede-i ta‘tîl ve teşvîş olup fî-mâ-ba‘d vakt ü zamâniyle iyâb ü zehâb üzere olmaları içün buyruldular tahrîr ve mütenebbih (59b) olmayanları va‘îdât-ı ekîde ve tehdîdât-ı şedide ile inzâr ve tahzîr olundu.</span></p>
<p><a name="bookmark422"></a><span class="font15">Eyyâm-ı bahâr kudümüyle tab‘-ı hümâyûnda nakl ü hareket emâreleri bedîdâr ve Muharremülharâm’ın yirmiüçüncü hamiş günü Karaağaç Sâhilhânesi mukaddem feyz-i tev’em-i şâhâneleriyle reşk-fermâ-yi gül-zâr olup letâfet-i bahâr zâil ve şems-i münîr-i burc-ı cevzâya dâhil oldukta ta‘na-zen-i hercâ-yi latif olan Beşiktaş Sarayı’m teşrif buyurdular.</span></p>
<h3><a name="bookmark114"></a><span class="font15" style="font-weight:bold;"><a name="bookmark423"></a>Fevt-i Sadr-ı Sâbık Derviş Mehmed Paşa</span></h3>
<p><span class="font15">Sadâret-i uzmâdan infısâl ile Gelibolu’da bisât-ı ârâ-yi ikâmet ve birûz-ı nefehât-ı eltâf-ı ilâhiyeye meşamm-güşâ-yi musâberet olan Derviş Mehmed Paşa hakkında avâtıf-ı aliyye-i cihân-bânî erzânî ve şimdilik Hanya Sancağı’yla mazhar-ı sürür u şâd-mânî kılınmışidi. Gelibolu’dan münharifu’l-mizâc olduğu hâlde sefineye râkib ve Hanya tarafına zâhib olup sefer-i deryâ ile an-asl me’lûf olmadığından telâtum-ı emvâc tahrîk-i ilel-i emrâz ile müşârünileyhe sebeb-i ıztırâb ve ihtilâç olup</span></p>
<p><span class="font15">[Mısr]â‘: <a name="footnote59"></a><sup><a href="#bookmark424">59</a></sup><sup></sup>^ &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;</span><span class="font3" style="font-variant:small-caps;">jjjjj</span><span class="font15"> jli</span></p>
<p><span class="font15">Nâz-perverd cihânem men kocâ deryâ kocâ</span></p>
<p><span class="font15">Diyerek Sakız ceziresine vusûl ile nefs-i şehre pây-endâz-ı sükûn ve şehr-i Rebiülâhir’in yedinci isneyn günü masrû‘-ı ser-pençe-i reybü’l-menûn oldu.</span></p>
<p><span class="font15">Tercüme: Müşârünileyh kırkiki târihinde Yeni Odalar kurbünde mütemekkin Yağlıkçı Kadri Ağa nâm kimsenin sulbünden zuhûr edüp fark-ı sevâd ü sefîd ve temyîz-i kevkeb ü hurşîd melekesine nâil oldukta zînet-bahş-i sadâret olan zevât-ı refî‘ü’ş-şânın evcine mütevâliyen devâtdâr ve nazar-ı iltifatlarıyla (60a) nakd-i nâsere-i i‘tibârı kâmilü’l-a‘yâr olmuşidi. Bir müddetten sonra defterdâr mektubçusu kalemine müdâvemet ve giderek defterdâr kisedârlığıyla kesb-i şöhret ve hâcegân zümresine iltihak ile tahsîl-i evvelin pâye-i merâtib-i devlet edüp sefer hengâmında mâliye tezkereciliği ile nazm-ı ikbâli müstezâd ve çok geçmeden defterdârlık mansıb-ı celîli ile ber-murâd olup üç sene kadar emr-i hatîr-i istifâyı idâre ve Âsitâne’ye geldikte bu dahi şâir erbâb-ı merâtib gibi şugl ü amelden sâkıt ve âvâre olmuşidi.</span></p>
<p><span class="font15">Meded-kâr-ı baht-ı meymûn ile ba‘zı vesâit tedârik edüp defterdârlığı tahsil ve senesini tekmil etmeden kethüdâlık hidmet-i refikasıyla tebcil olunup bir iki mâh mürûrunda sadrıazam ve vekîl-i mutlak-ı pâdişâh-ı sütûde-şiyem olup ondokuz mâh kadr-i mesned-i sadârette çâr-bâliş-nişîn-i izz ü vakar ve sâât ve evkâtı sûr-ı mevsimlerine musâdefe ile ihtilâs-ı mâye-i envâ‘-ı mesâr edüp</span></p>
<p><span class="font15">Nazm: &gt;»âJI &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;uj</span><span class="font11" style="text-decoration:line-through;">jhS</span><span class="font15"> liiuj </span><span class="font3" style="font-variant:small-caps;">j</span><span class="font15"> liua</span></p>
<p><span class="font14">V &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;c-l-Jal Ldâ</span></p>
<p><span class="font15">Mefhûmu üzere tab‘ma ârız olan neşât ü hizzet mübeddel-i envâ‘-ı derd ü mihnet ve an-asl germ ü serd-i rüzgâr ile melûf olmadığından kayd-ı gurbet derûnuna ilkâ-yi dehşet edüp giderek bîmâr ve ber-minvâl-i muharrer Sakız Cezîresi’nde raht-endâz-ı hayât-ı müstc‘âr oldu.</span></p>
<p><span class="font15">Nazm:</span></p>
<p><span class="font15">Cihânın kabz u bastı nef ü zam ber-karâr olmaz</span></p>
<p><span class="font15">Mücerrebtir binâ muhkem de olsa pây-dâr olmaz.</span></p>
<p><span class="font15">Misâl-i Nûh bin yıl zinde olsa merdüm-i gafil</span></p>
<p><span class="font15">Peyâm-ı mergi gûş (60b) ettikte bir ân dem-güzâr olmaz.</span></p>
<p><span class="font15">Müşârünileyh fenn-i defterîde mâhir, her maddede istikâmet ve sıtkı zâhir-i sahi ve cevâd ve hâline göre sübha-gerdân-ı ezkâr u evrâd idi. Tabi‘atında tâze rüyân-ı zemâneye meyi ü muhabbet ve her âfet-i nigehân-ı zemâneye incizâb u lev‘at der-kâr ve sun‘-i ized-i zü’l-celâl olan mir’at-i tâb-nâk hüsn ü cemâli temâşâda meslûbüT-ihtiyâr idi.</span></p>
<ul style="list-style:none;"><li>
<p><span class="font14"><sup>37</sup> Bizi kıskananlara rağmen birlikte geceledik, aramızda misk gibi güzel öyle bir konuşma oldu ki, bunun güzelliğinden içkilerimiz aydınlandı. Sabah olduğunda ise ayrıldık. Hiç, zamanın mahvetmediği bir güzellik varımdır?</span></p></li></ul>
<h3><a name="bookmark115"></a><span class="font15" style="font-weight:bold;"><a name="bookmark425"></a>Ahvâl-i Donanma-yi Hümâyûn</span></h3>
<p><span class="font15">Sinîn-i sâlifeden ezyed donanma sefâininin tertibine sa‘y-i bî-hadd kılınup, kapudan paşa az vakid içinde on dokuz kalyon ve birkaç kıt‘a çekdirme ihzâr ettiğini ihbâr eylediğine binâen evâsıt-ı Rebiülahir’de süfün-i mezkûre mersâ-yi tersâneden fekk olunup Yalı-köşkü pîşgâhında alay irâeti akabinde kapudan paşa ve şâirleri huzûr-ı hümâyûnda telebbüs-i hiPat ile ihrâz-ı derece-i mefharet eylediler.</span></p>
<p><span class="font15">Zikr olunan sefâinden dört kıt‘ası ifrâz olunup kethüdâsı ma‘iyeti ile Bahr-i sefîd cânibine irsâl ve iki kıt‘ası Sinob’da inşâ ve tekmil olunan iki kıt‘a cedîd kalyonu Âsitâne’ye îsâl içün i‘mâl ve bâkîsi hîn-i hâcette istihdâm olunmak içün Ortaköy pîş-gâhmda ibkâ ve kapudan paşaya dahi Genç Mehmed Paşazâde îbrâhim Bey’in sâhil-hânesinde ikâmet ile ahvâl-i bahreyne nezâret etmek irâdesi imâ olundu.</span></p>
<h3><a name="bookmark426"></a><span class="font15" style="font-weight:bold;"><a name="bookmark427"></a>Me’mûr-şüden-i Esseyyid İbrahim Efendi be-Cânib-i Kars ve Sırrı Selim Efendi be-Cânib-i Bağdad</span></h3>
<p><span class="font15">Sâbıkan sadrıazam kethüdâsı olan Esseyyid îbrâhim Efendi’nin surre emâneti ile cânib-i Hicâz’a musammem olan azimeti fesh ve ilga ve Kars (61a) cânibi seraskeri Ali Paşa ordusuna nezâret etmek ünvâniyle inân-ı azimeti o tarafa irhâ olunup, Sırrı Selim Efendi’ye dahi sadrıazamm gayz-ı kadîmi olduğundan Bağdad kapı kethüdâsı olmak mülâbese-i za‘îfesiylc Bağdad ve Şehrizor vâlilerine ve şâire bu defa tertîb olunan hilâ‘ ve mebâliği îsâl etmek me’mûriyetini tasvîb ve büyük rûznâme pâyesiyle mûmâileyhi zâhirde tatyîb eyledi.</span></p>
<p><span class="font15">Garibe: Sadrıazam, kapıcıbaşılığı hâlinde Selim Efendi’nin ziyâretine varup haber verdiklerinde sûret-i istiskalde tesettür ve mûmâileyh dahi adem-i mülâkât hacâletinden izhâr-ı teessür edüp sadrıazam oldukları hîn-i mâcerâyı tezekkür ile hakkında bir nev‘-i gûşmâl ve tedîb-i tefekkür eder iken zuhûr eden me’mûriyeti hakkında tahsil ve Bağdad’a tesbîl edüp bu maddede katı çok mâl itlâf eylediğinden başka Bağdad’da iken süfehâ-yi memleket içtimâ<sup>1</sup> ında az kaldı ki vücûdu seyf ü nîze ile rîze rîze ola zikri fürûmânde ve hâmil ve sevret-i devleti li-illeti zâil olanları istisgâr ve hâl ü <a name="bookmark428"></a>şânlarını istihkâr-ı ukalâ memnû‘ olup <a name="footnote60"></a><sup><a href="#bookmark429">60</a></sup><sup></sup>^ Lu medlûlü üzere devlet se-rûzeye i‘timâd ve sûret-i imtihânda ihtilâs olunan mâl ü câha istinâd ile cihet-i mahlûkıyyetde tekâfü ve tesâvisi müberhen olanlara izhâr-ı kibr ü nahvet kâr-ı süfehâ ve eşyâyı an-ilm-i hakâyıkı üzere görmek ve halkı bi-haseb-i tabakâtihim rü’yet etmek meslek-i ukalâ olup çok kere muhakkar add ettiğin şahs-ı mestûrü’l-hâl sevk-i kazâ vü kader ile pâ-nihâde-i merkez-i ikbâl (61b) olup an-cehlin irtikâb olunan tavr-ı hakaret ve istihfâfdan nedâmet ve ba‘zen zarar-ı mâlî ve nefsî ile küllî hasâret zuhûr ettiği mücerreb-i erbâb-ı akl ü dirâyettir.</span></p>
<p><span class="font15">Nazm:<a name="footnote61"></a><sup><a href="#bookmark430">61</a></sup><sup></sup> &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;.Al </span><span class="font3" style="font-variant:small-caps;">ajUc.</span></p>
<h3><a name="bookmark117"></a><span class="font15" style="font-weight:bold;"><a name="bookmark431"></a>İhsân-ı Vezâret be-Mîrâhor-ı evvel Mustafa Ağa</span></h3>
<p><span class="font15">Mûmâileyh fi’l-asl ağa babası olup şehriyâr-ı şefakat-disâr hazretlerinin şehzâdelikleri hilâlinde icrâ-yi hakk-ı ubûdiyet ve îfâ-yi resm-i hidmet ile isti‘dâd-ı amel-i mükâfât zuhuruna hasr-ı evkât etmişidi. Cülûs-ı hümâyûn vukü‘unda</span></p>
<p><span class="font15">Nazm:</span></p>
<p><span class="font15">Kaldırır hâk-i mezelletten eder lûtfa sezâ</span></p>
<p><span class="font15">Vakt-i fursatta gürûh-ı küremâ bendesini</span></p>
<p><span class="font15">mazmûnu üzere mûmâileyhi mazhar-ı şefakat ve virâdât-ı kesîre ile müstağrak-ı teyyâr-ı refâhiyet buyurup giderek teksîr-i hadem ü havel ve nüfuz-ı tâmm ile medâr-ı akd ü hall-i erbâb-ı emel olduğundan gayri tarafına ba‘zı tama‘kârlar bulunup devlete muzırr ve kendülerine nâff ba‘zı umur rü’yetine sevk ile âleme teşhir ve silâhdâr-ı vakt bulunan Mehmed Ağa dahi nüfuz ve istiklâl şahsına münhasır olmak kasdıyla mûmâileyhin mesâvisini elsine-i nâsdan ismâ‘ ile hakkında teveccühât-ı şâhâneyi tağyir edüp azl ve hânesinde ikâmeti ber-takrîb yine zuhûruna illet olmak ihtimâlini virerek vezâretle ihrâc ve ib‘âdını kuvvetden fi‘le îsâl ve sadrıazam Cuma namâzmda iken taraf-ı şâhâneden berîd-i berk mesîr-i acîbi’l-emîr nidâsını zebân-güzâr-ı tekrir ve tahfîf-i namaz ile atabe-i mülûkâneye ruhsâ-yi tevkîr oldukta ağa-yi mûmâileyhin sevâbık-ı hidmeti (62a) tezkîr ve bâ-rütbe-i vezâret Anadolu Eyâleti’yle mükerrem olması taraf-ı hümâyûndan tenbîh ve isti‘eâl ve sadr-ı müşârünileyh icrâ-yi irâde zımnında fılhâl kapuya gelüp da'vetine âdem irsâl etmişidi. Mûmâileyh rûz-ı Hızır’da mu‘tâd olan ziyâfet tedârikiyle iştigâlini ifade ve yarınki gün vürûd eyleyeceğini îmâ ile da'vetciyi i‘âde edüp sadr-ı müşârünileyh adem-i icâbetten muztarib ve teehhür, emr-i hümâyûndan terettüb eden endîşe ile râhatı münselib olup tekrâr haber tesyâr ve “kendüleriyle bir maslahat-ı mühimme müzâkere olunacaktır, bi-eyyi-vech-i kân gelmeleri lâzımdır” deyü semt-i mugalatayı ihtiyâr edüp, tehire meeâl bulamadığından bir iki âdem ile tebdil kapusundan sadrıazama gelüp istikşâf-ı serîre-i ahvâl eyledi.</span></p>
<p><span class="font15">İrâde-i hümâyûn makâlât-ı şevk-efzûn ile tarafına inhâ olundukta dağdağa-i vezâretten isti‘fâ ve kemâ-kân hidmeti ibkâ olunmasını ricâ edüp muhassenât-ı vezâret tezkâr olundukça mûmâileyh dâmen-efşân-ı vahşet ve irâde-i kâtı‘a-i cihân-dârî beyân olundukça perde ber-endâz-ı acz ü zucret olup, ahşama dek bu keyfiyet müstemirr ve sadrıazam tecdîd-i vuzû’a kalkup mûmâileyh ka‘detü’l-müstevfiz şeklinde yerinde müstakarr olmuşidi. Müşârünileyh gözden nihân olduğu gibi yerinden kıyâm ve hareket ve Kâğıdhâne’de vâki<sup>1</sup> haymesine azimet ettiği ma‘lûm oldukta ircâ‘ına her ne kadar sa‘y olundise dahi müfîd olmayup nâçâr vukû‘ bulan keyfiyet atebe-i mülûkâneye telhis olunup bu turûb ve’l-aceb heyecân-ı gazab-ı şâhâneye sebeb olup <a name="footnote62"></a><sup><a href="#bookmark432">62</a></sup><sup></sup>&lt;jl! &nbsp;&nbsp;&nbsp;(62b)»meseli üzere bir münâsib mahalle</span></p>
<p><span class="font15">nefy olunması bâbmda hatt-ı hümâyûn ısdâr ve Mustafa Paşa kaynı Haşan Bey mübâşereti ile leylen haymesinden kaldırılup Üsküdar’a imrâr olundu. Mûmâileyh şiddet-i ittisâl sebebi ile nefsine bu ihtimâlâtı veremediğinden mest iken huş-yâr ve hâb-âlûd iken bîdâr olup vezârete rızâ-dâde ve bu mefhûmda Bâbıâlî’ye arz-ı hâl firistâde edüp</span></p>
<p><span class="font15"><sup>41</sup>ı_jjjs) Uc &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Lu &lt;-«</span><span class="font3" style="font-variant:small-caps;">jjcI</span><span class="font15"> 131 &lt;^11 &nbsp;&nbsp;&nbsp;&nbsp;</span><span class="font3" style="font-variant:small-caps;">ujş.</span><span class="font15">jj-y müeddâsmca tarafından</span></p>
<p><span class="font15">ser-zede-i zuhûr olan hefve ve kusûr dâmen-i afv ile mestûr kılınup rütbe-i vâlâ-yi vezâretle Hanya Sancağı tevcih ve ihsân ve İznikmid’de kapusunu tanzim ile bir an akdem mansıbı tarafına revân olması emr ü fermân olunmuşidi. Emvâc-ı deryâdan münza‘ic ve mukaddemâ tasmîm olunan Anadolu Eyâleti’yle mübtehic olacağını tekrâr iş‘âr ve hakkında müsâ‘ade-i hazret-i cihân-dârî sezâ-vâr görülüp Anadolu Eyâleti ile def-i endîşe ve efkâr eyledi.</span></p>
<p><span class="font15">Uhdesinde olan vâlide tevliyeti vezir kethüdâsı Feyzi Efendi’ye ve mühürdârı Şerif Efendi üzerinde olan vakf-ı hümâyûn kitâbeti bi’l-vekâle Haremeyn kisedârma ihâle olundu. Münhal olan büyük mîrâhurluk ile kapucular kethüdası olan Çerkeş Mehmed Bey minnetdâr ve kapucular kethüdalığı ile birâder[i] silahdâr-ı hazret-i şehriyârî Mustafa Ağa mazhar-ı sunûf-ı istibşâr ve küçük mîrâhurluk ile Şehsuvarzâde Hamdullah Bey neşve-dâr-ı câm-ı ferhat ü mesarr oldu.</span></p>
<p><span class="font15">Anadolu Eyâleti müşârünileyhe tevcîh olunduğuna binâen selefi olan Dağıstânî Ali Paşa’ya Bosna (63a) Eyâleti ve selefi sadr-ı esbak Silahdâr Mehmed Paşa’ya, Selânik Sancağı ve selefi Silahdâr İbrahim Paşa’ya Hanya Sancağı tevcîh olundu. Müşârünileyhin eyyâm-ı ikbâlinde erbâb-ı hâcâtın takdîm ettikleri yetmiş bin guruş mikdârı rüşvet redd ve eshâbına edâ ve dâire-i hümâyûndan bu‘d u nevâ sebebi ile dimâğma su‘ûd eden buhâr-ı sevda ve vücûduna târî olan ilel-i asîrü’d-devâ sıhhat-pezîr oluncaya dek Bursa’da ikâmet eylemesi müdebbir-i umûru olanlara ifâde ve inhâ olundu.</span></p>
<p><span class="font15">İbret: Müşârünileyh fukarâ-yi dervîşân için Karaağaç civârında müceddeden binâ olunan tekyenin inhidâm ve intikâzına sebeb olduğundan mazhar-ı inkisâr-ı kulûb ve âkıbet-i idrâk-i ma‘külât ve mevcûdâttan mahcûb olarak sû-i hâl ile ka‘r-ı zemîne rüsûb eyledi.</span></p>
<p><span class="font15">[Mısr]a‘ :<a name="footnote63"></a><sup><a href="#bookmark433">63</a></sup><sup></sup>^l </span><span class="font3" style="font-variant:small-caps;">jIjs! jj &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;jjj</span><span class="font15"> L</span></p>
<p><span class="font15">Kabâyı abâya fenâyı bekaya tercih ve metâlib-i nefsin cemî‘ esbâbmı terk ve tatrîh eden ehl-i tecridin kalbi ki hakikatte rûh ile nefis beyninde mutavassıt bir cevher-i nûrânî mücerredten ibârettir. Mirat-i tecelliyât-ı sübhânî ve mevrid-i füyûzât-ı Rabbânî olup ednâ ârıza ile münkesir ve sebeb-i inkisâr olanlar mazhar-ı kahr-ı İlâhî olageldikleri mücerreb-i erbâb-ı basâirdir.</span></p>
<h3><a name="bookmark118"></a><span class="font15" style="font-weight:bold;"><a name="bookmark434"></a>Vürûd-ı Haber-i Nusret ez-Cânib-i Irak</span></h3>
<p><span class="font15">İrâniyân ile Devlet-i aliyye’yi gâile-i cenge ilcâ eden Baban Sancağı mutasarrıfı Mehmed Paşa ve karındaşı Ahmed Paşa ve şâir a‘mân ve akâribi Bağdad vâlisinden müsteş‘ir ve mürgân-ı vahşi gibi sahrâ ve beyâbâna müstenfır olup giderek taht-ı minnet-i A‘câm’a duhûl ve ahz-i sâr da‘vâsiyle memâlik-i mahrûseye hücûm ve vügûl kasdm etmişler idi. Bu kasd muhtemelü’z-zarar Musul (63b) Vâlisi Vezir Haşan Paşa’ya sebeb-i efzâyiş-i keder olduğuna binâen merkumları ba‘zı tergîbât ile itâ‘at-i devlete celb ve i‘timâd-ı külli vererek havf u haşyetlerin selb edüp pîrâmen-gül-zâr-ı hudûd-ı Devlet-i aliyye’de mânend-i hass ü hâşâk terâküm eden Terkeme-i A‘câmı tîğ-i şu‘le-bâr-ı celâdet ile ifnâ ve o havâliyi tathîr ve tasfiye ile ferâ‘ine-i İrâniyâne irâe-i yed-i beyzâ etmeleri bi’l-muhâbere müzâkere olunup maiyetlerine vâfir asker ta‘yîn ve mühimmât ve cebehâne ile bâzû-yi iktidârları tahkim ve tarsîn kılmmışidi.</span></p>
<p><span class="font15">Mûmâileyh dahi hulûs-ı bâl ile icrâ-yi me’mûriyete iştigâl ve mezbûr Mehmed Paşa Sine yolundan ve birâderi Dağ-ayağı yolundan asâkir-i deryâ-misâl ile cuş ü hurûşa gelüp Musul vâlisi dahi verâlarmdan te‘âküb eyleyeceğini mukaddemâ atabe-i gerdûn-mertebe-i şâhâneye tafsil ve icmâl etmişidi. Asâkir-i devlet hudûda takarrüb eylediklerinde onüç saat içerüde vâki<sup>1</sup> Bâne Hâni’yle muhâbere ve Devlet-i aliyye’ye rû-yi itâ‘at izhâr eylediği hâlde il ve memleketi vâreste-i gezend-i asker ve kendüsi dahi idrârât-ı hazret-i zıllullahî ile nâil-i ni‘am-ı evfer olacağı ifâde olunup, mezbûr cevâb-ı redd ile âmâde-i ceng ü neberd olduğu tahrîr ettiği mektubundan müstebân ve berü taraftan <a name="footnote64"></a><sup><a href="#bookmark435">64</a></sup><sup></sup>j^ &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;kavli güzârende-i</span></p>
<p><span class="font15">zebân kılınarak ülke-i mezbûre mevtâ-yi huyûl-i asker-i şehriyâr-ı zamân oldu.</span></p>
<p><span class="font15">Bâne Hânı bu hecme-i nâgeh-zuhûrdan mütelâşi ve etrâf ve eknâftan cem‘-i leşker ve havâşi edüp hâric-i kasabada âğâz-ı kâr-zâr ve bir-iki Saat kadar pây-dâr olup encâm-ı kâr münhezim (64a) ve katı çok A‘câm mün‘adim olduğundan gayri hân-ı mezbûrun emvâl ve eşyası dest-bürd-i yağma-gerân ve kasaba halkı dahi gâret-zede-i asker-i zafer-nişân olup rûz-ı ma‘rekede üftâde-i tîh-i mezellet olan rüesâ-yi A‘câm’ın otuz mikdârı ser-büride-i asker-i zafer-rehber olup rüûs-ı maktû‘aları der-i devlet-medâra vâsıl ve kulûb-ı evliyâ-yi devlette inşirah-ı tâm hâsıl oldu. Bu haber-i bârid sine-i hânî tarafına vârid olup terk-i nevin ve sine ve derhâl etrâf ve eknâftan isti‘âne ile yirmi bin kadar asker cem<sup>1</sup> ve mübâşir-i kıtâl olduğu, rüesâ-yi cüyûş-i devlete mün'akis oldukta, Musul vâlisinden istimdâd ve ol dahi asker-i vâfir irsâliyle şevk ve hâhişlerin rpüzdâd etmişidi.</span></p>
<p><span class="font15">Sine’ye iki merhale yerden hân-ı mezbûr asker-i devleti karşulayup âğâz-ı muhârebe ve berü cânibden dahi feth-i derîçe-i mudârebe ve dört saat kadar i‘mâl-i seyf ü sinân ve nihâyetü’l-emr evbâş-ı kızılbaş girîzân olup, bir iki bin kadarı maktûl ve bakiyyetü’s-süyûfu resâset-i hâl ve ıztırab-ı bâl ile hâzım ve mahzûl olduğu haberi müşârünileyh tarafından vârid olup sa‘y-i meşkûr ve hidmeti mebrûr olduğunu müş'ir tarafına hitâben emr-i âlî ısdâr ve teşrîfât-ı seniyyeden başka atiyye-i hümâyûn olarak on bin altın tarafına tesyâr olunup Baban hakimi Mehmed Paşa’ya dahi bir sevb-i semmûr ve dört bin altın irsâl ve bu müjde ile vârid olan tatar ağasına bir ze'âmet verilüp haklarında sunûf ihsân ve nevâl tetmîm ve ikmâl olundu.</span></p>
<h3><a name="bookmark436"></a><span class="font15" style="font-weight:bold;"><a name="bookmark119"></a><a name="bookmark437"></a>İbtidâ-i Havâdisât-ı Vehhâbiyân</span></h3>
<p><span class="font15">Hicaz ile Irak mâbeyninde vâki‘ Necid diyârında neş’et (64b) eden Abdülvehhâb nâm kimesne Hanâbile mezhebinden fakih bir kimse olup, şerîf-i Mekke’nin mevsim-i hacda Necidîlere vâki<sup>1</sup> olan ta‘arruzunu mevzû‘-ı bahs eyleyerek “A‘câm’dan zulmen ahz olunduğu gibi bunlardan dahi resm-i hac alınmak hilâf-ı şer'dir” diyerek şerîf-i Mekke’ye irsâl-i ihbâr ve müşârünileyh dahi “merkumun dimâğı fesadda olup Mekke-i Mükerreme üzerine gelecektir ve garazı zabt-ı mülk ve taleb ta‘ay yündür” deyü Devlet-i aliyye’ye refte refte tahrîrât tesyâr ve Gubâr fitnesi tahalhul kabûl etmeden çaresi görülmek husûsunda kemâl-i mertebe ısrâr etmişidi. Havâdis-i mezkûre fakat şerîf tarafından vürûd eylediğine binâen mücerred menziline tenzîl ve tedârikinde ta‘cîl olunmayup etraftan tashîh-i maddeye tecîl ve kâr-âgehân-ı devlet ittifâkiyle Bağdad ve Basra ve Şam ve Cidde vülâtmdan istitlâ‘-ı hâl zımnında makâm-ı sadâretten kaimeler irsâl olunmuşidi.</span></p>
<p><span class="font15">Şam vâlisi merkumun ahvâlini istisgâr ve fakîh bir âdem olup başında olan beş on tâlibe mezheb-i Hanbelî mesâilini ta‘lîm ile evkat-güzâr olduğunu iş‘âr ve ba‘zıları dahi zuhûra müsta‘id bir şahıs olduğunu tahkik ve vaktiyle tedâriki görülmediği takdirde tâife-i Karâmita gibi dünyâya velvele-endâz olacağını tahrîr ve tenmîk eyledi.</span></p>
<p><span class="font15">Cidde vâlisi Vezir Osman Paşa müdekkik bir vezir olup bu keyfiyet müşârünileyhden dahi istikşâf olundukta merküm Muhammed bin Abdülvehhâb otuz hâneli bir karyede mütemekkin ve ifade-i ulûm ile meşgul ve etrâf ve enhâsında bulunan kurâ halkı beş altı yüz kadar âdem olup makâlâtmı ekseri tefehhümden (65a) âciz ve ta‘n ve teşnî‘den hâli olmadıkları menkûl olduğundan fazla meslek-i hükemâya zâhib ve akliyâta meyi ü rükûnu şer‘iyâta gâlib olup </span><span class="font15" style="font-style:italic;">Delâilü’l-hayrât</span><span class="font15"> kırâat edenleri zecr ü tehdîd ve Şâm-ı şerif de tahsîl-i ilm ettiğinden muhâvere-i Arabda talâkat ve zülâkat lisânı zâhir ve bedîd olduğunu beyân ve ashâb-ı asabiyetten olmayup hurûc ale’s-sultan töhmetinden beriü’s-sâha olduğunu ifâde ile def-i şübhe ve gümân ettiyse dahi Şam’da ikâmeti hasebiyle mîrülhâc paşa ile mu'ârefesi olup müşârünileyhe mahsûs âdem irsâl ve “şerîf-i Mekke devlete sû-i hâlimi arz etmiş o güne mefsedetin izhârına liyâkatim olmadığından başka akl u diyânetim bu kâr-ı nâ-hencâra mâni<sup>1</sup> ve tâlib-i ilm bir fakir âdem olduğumu devlete tahrîr eyle dediği bir emr-i müstefîz ve şâyi‘ ve o güne bagy ü hurûca müte'allik evzâ'ım külliyen Şam vâlisi selb ü inkâr ve murâd olunduğu hâlde ahz ve devlete irsâli mümküdür” deyü Osman Paşa’ya iş‘âr eylediğini müşârünileyh tahrîr ve kendisi dahi iki sene Cidde’de ikâmeti hengâmmda mübâhase-i ilmiyye da‘vâsmdan gayri asabiyet ve cem‘iyet ve bagy ü hurûca mütc‘allik bir hâlet tarafından ihsâs olunmadığını mufassal bir kıt‘a kâimeye dere ve tastîr eyledi. Bu kazâyâ-yi mûcibe ve sâlibesiyle huzûr-ı hümâyûna arz olundukta “Zend Kerim’in keyfiyeti dahi mukaddemâ istihkâr olunup sonra ne netîce verdiği ma‘lûmdur. <a name="footnote65"></a><sup><a href="#bookmark438">65</a></sup><sup></sup>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;cs^meseli</span></p>
<p><span class="font15">üzere bunun hâli, gereği gibi tecessüs olunsun ve hakkında olan güft ü gû sahîh ise ta‘ayyün ve zuhûra isti‘dâd kesb etmeden tedâriki görülsün” mefhûmunda hatt-ı hümâyûn sâdır olup (65b) vulât ve hükkâm etrâfa tekrâr evâmir ve kavâim tahrîriyle merkumun ahvâli kemâ-yenbagi istiksâ olunup tahkîk-i madde akabinde mukteziyât-ı hâl ne ise kavlen ve fi‘len icrâ olunmakta erkân-ı devlet kâr-bend-i muvâfakat oldular.</span></p>
<h3><a name="bookmark120"></a><span class="font15" style="font-weight:bold;"><a name="bookmark439"></a>İhrâc-ı Mevâcib ve Tevcîhât-ı Vüzerâ-yi İzâm</span></h3>
<p><a name="bookmark440"></a><span class="font15">Şehr-i Cumâdelulâ’nm dördüncü Salı günü tavâif-i askerînin bir kist mevâcibleri tertîb olunan dîvân-ı âlîde eyâdî-i emânet-kârâne teslîm ve bu ârife-i cihân-sûd-i pâdişâhî bây ü gedâ hakkında ta‘mîm olundu.</span></p>
<p><a name="bookmark441"></a><span class="font15">Mâh-ı mezbûrun onüçüncü günü İbrâil muhâfazası şartiyle Eyâlet-i Anadolu Aydoslu Vezîr Mehmed Paşa’yâ ve Vidin muhâfızlığı sadr-ı esbak Silâhdâr Mehmed Paşa’ya ve Selânik Sancağı Vezîr Silâhdâr İbrâhim Paşa’ya ve Hanya muhâfızlığı Mîriâhur Mustafa Paşa’ya tevcîh olunup, Bender muhâfazasına memûr Rumeli Vâlisi Vezîr Abdullah Paşa’nm vusûlü vakte muhtaç olduğuna binâen Deliorman nizâmına ta‘yîn olunan Vezîr Mehmed Paşa müşârünileyhin vusûlüne dek Bender muhâfazasmda kıyâm etmek bâbmda tarafına hitâben misâl-i lâzımü’l-imtisâl irsâl olundu.</span></p>
<h3><a name="bookmark121"></a><span class="font15" style="font-weight:bold;"><a name="bookmark442"></a>Zikr-i Ba‘zı Nizâmât</span></h3>
<p><a name="bookmark443"></a><span class="font15">İmtidâd-ı sefer takribi ile serhadler hâlî ve adem-i takayyüd bâ‘is-i endîşe-i ahâlî olmaktan nâşî sügür-ı islâmiyede vâki<sup>1</sup> serhadlerin tekmil ta‘mîriyle mühimmât ve edevâtları tanzim ve umûr-ı menzil dahi hadd-i i‘tidâle tenzil olunmak tasmîm olunup sekene-i İstanbul müzâyakadan beri olmak içün, Rumeli câniblerinden beş yük zahire tertîb ve es‘âr husûsuna dahi kemâl mertebe ihtimâm olunup pâdişâh-ı dîhîm-zîb bu vesile ile (66a) celb-i du‘â-yi ba‘îd ü karîb eyledi.</span></p>
<h3><a name="bookmark122"></a><span class="font15" style="font-weight:bold;"><a name="bookmark444"></a>Azl-i Serbostâniyân</span></h3>
<p><span class="font15">İşbu Cumâdelûlâ’nm ondokuzuncu günü bostancıbaşı azl olunup haseki ağa bulunan Kara İsmâil Paşazâde Ali Bey mansıb-ı mezkûr ile muğtenim ve Şa‘banzâde İbrâhim Ağa makamına kâim oldu.</span></p>
<h3><a name="bookmark123"></a><span class="font15" style="font-weight:bold;"><a name="bookmark445"></a>Memûriyet-i İzzet Ahmed Paşa be-Cânib-i Medîne-i Münevvere ve Havâdisât-ı Şâire</span></h3>
<p><span class="font15">Medîne-i Münevvere lâ-zâlet-i bi-envâri’l-ilâhiyye-i müsevverede mütemeddin ve mutavattm ve mücâveret ile mütemekkin olan ağniyâ ve fukarâ ve akviyâ ve zu'afâmn kemâl-i emniyet ve râhatları nukâve-efkâr-ı şehriyâr-ı pâk-tıynet olup, ancak bir müddetten berü belde-i mezkûrede ba‘zı eşhâs peydâ ve celb-i hutâm-ı dünyâ hâtıralariyle kesb-i teferrüd ve isti‘lâ <a name="bookmark446"></a>sadedinde olup rûz u şeb biri biriyle gavga ve sükkân-ı tayyibe-i tayyibeyi teşvîş-i hâtıra mübtelâ eylediklerinden fazla Harem-i Muhterem-i Nebevî’ye ba‘zen tüfeng dânesi isâbet ve bu takrîb hetk-i perde-i hürmet eyledikleri sâmi‘a-res-i veliyy-i devlet olup zikr olunan şûriş ü ihtilâli izâle ve tathîr ve Medine-i Münevvere’de ikâmet ile hilâf-ı şer ve kânûn harekete tasaddî edenleri kahr u tedmîr etmek bâbmda, bir vezîr-i dilîrin ol savb-ı eşrefe ta‘yîni istisvâb ve Haleb vâlisi İzzet Ahmed Paşa bu emr-i ehemmi temşiyete intihâb olunup, fıkdân-ı kuvvet ile giriftâr-ı kayd-ı ıztırâb olmaması zımnında Mısır tarafından vâfır zahâir ta'yîn ve yüz elli kise Şam etrafında olan mîrîden ihâle ile su‘ûbet-i me’mûriyeti teshîl ve tehvîn olunduğundan başka Aydın muhassıllığı tarafına tevcîh ve hâsılâtı mütesellimi tarafından îsâl olunmak sûretiyle dahi terfih olunmuşidi. Müşârünileyh Şam’a vardıkta havâle olunan malı tahsilde âciz (66b) olup Şam vâlisi dahi hüccâcı alıp gitmiş bulunmağla bir hatve ilerüye gidemediği sâmi‘a-i evliyâ-yi umûra mevsûl ve esbâb-ı azimeti mefküd olduğundan kale getürdüğü i‘tizârât müvecceh ve makbûl olup Kudüs Sancağı ile müşârünileyhe medd-i yed-i nevâziş ve Medine-i Münevvere muhâfazası Cidde vâlisi Nablusî Mustafa Paşa’ya sipariş olunup, münhal olan Haleb Eyâleti sâbıka Kuds-i şerif mutasarrıfı olan İbrâhim Paşa’ya bâ-rütbe-i vezâret ihsân ve Diyarbekir seraskeri Ali Paşa’dan çendân bir hidmet nümâyân olmadığından başka ahâli ve asker ile hüsn-i ülfeti olmayup azli istihsân olunmağla A'zaz ve Kilis sancaklariyle tezlîl ve Diyarbekir Eyâleti ve seraskerliği Uzun Abdullah Paşa uhdesine tahvil olunup Ali Paşa’nm mukaddemâ ber-vech-i ilhâk mutasarrıf olduğu Rakka Eyâleti Vezir Çerkeş Haşan Paşa’ya inâyet ve Hüdâvendigâr Sancağı’yle Mîrâhur Mustafa Paşa mazhar-ı lûtf u mürüvvet kılındı.</span></p>
<h3><a name="bookmark124"></a><span class="font15" style="font-weight:bold;"><a name="bookmark447"></a>Azl ü Nasb-ı Sadr-ı Rumeli</span></h3>
<p><span class="font15">Sadâret-i Rum’a şeref-bahş olan Esseyyid İbrâhim Efendi işbu Cumadelâhire gurresinde müddet-i örfiyesin tetmîm ve Murad Molla Efendi sâniyen sadâret-i mezkûre ile tekrîm olunup sâbıka Anadolu kazaskeri olan Dürrîzâde Nurullah Efendi bi-hasebi’l-nevbe sadâret-i Rum’a müteheyyi iken halef-i matlab inkisâr-ı kalbine sebeb olduğundan şeyhülislâm-ı vakt Rumeli pâyesiyle cerîha-i derûnuna merhem-zen-i tesliyet oldu.</span></p>
<h3><a name="bookmark448"></a><span class="font15" style="font-weight:bold;"><a name="bookmark125"></a><a name="bookmark449"></a>Azl-i Kethüdâ-yi Mîrâhur Mustafa Paşa</span></h3>
<p><span class="font15">Müşârünileyhin eyyâm-ı ikbâlinde kethüdâsı ve ahz-i berâtil ve rüşâda saht u gazab hakkı nâsî olan Hüseyin Efendi cihet-i ma'lûme ile lisâna gelüp musâderesiyle (67a) iktifâ menvî havâtır şüfe‘â iken gâh malını ihfâ ve gâh evliyâ-yi umûru zebân-zed-i cevr ü ezâ eyleyüp, erbâb-ı nasihatin pend-i sûd-mendini tahkir <a name="footnote66"></a><sup><a href="#bookmark450">66</a></sup></span><span class="font3" style="font-variant:small-caps;"><sup></sup>&lt;üLj</span><span class="font15"> -üi* &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;mefhûmu üzere sinân-ı lisân-ı ta‘rîz</span></p>
<p><span class="font15">ile o maküleleri dil-rîş-i tekdir edüp zâtında dahi bir şahsın ikbâli idbâra intikâl ettikte bed-gûları tekâsür ve mesâvisi tevâtür derecesinde elsine-i âşinâ ve bî-gâneden tebâdür edüp bu ahvâl sem‘-i eşref-i şehen-şâhiye vâsıl oldukta mahdûmu zamânmda ağraz ile meşûb olan umûr ve ahkâm merkuma isnâd olunarak mahbes-i teng-nây-i bûstâniyânda iz‘âc ve ilâm ve nakd ü cins neye mâlik ise isti‘lâm ve tahkik akabinde vâsıta-i habl-i mâr-endâm ile hank u i‘dâm olundu.</span></p>
<p><a name="bookmark451"></a><span class="font15">Mûmâileyh sâye-i devlette sipâh kitâbeti râddesini iğtinâm ve vâfir nuküd ve îrâd ile kesb-i sermâye-i izz ü ihtişâm edüp kâr-sâzân-ı vakt vesâtetleriyle mevcudunu fedâ ve yalnız îrâdiyle iktifa etse idi, zâhir-i hâle nazaran seyf-i siyâsetten reh-yâb-ı necât olacağını o vaktin mukarribleri “ba‘zı mevsûkü’l-kelim kimselere ismâ‘ ve fevt-i fursat etti” deyü etbâk ü icmâ‘ ettiler ise dahi merkumun peymâne-i ikbâli mâlâ-mâl ve eceli dahi bu yüzden olduğuna binâen istîfâ-yi eyyâm-ı ömr ile mütevârî-i zîr-perde-i fenâ ve zevâl oldu.</span></p>
<h3><a name="bookmark126"></a><span class="font15" style="font-weight:bold;"><a name="bookmark452"></a>Vilâdet ve Fevt-i Ayşe Sultan</span></h3>
<p><a name="bookmark453"></a><span class="font15">Cumâdelâhire’nin yinnidördüncü günü sulb-i pâk-i şehriyâr-ı Felatun-idrâkten bir duhter-i pâkîze güher-i mekmen-zuhûrda cilve-ger olup Ayşe Sultan ismiyle nâm-ver ve kırk gün kadar mass-ı sedâ-yi hayat ve gehvâre-i lâhde duhûl ile azm-i serâ-büstân-ı cennât-ı âliyât eyledi.</span></p>
<h3><a name="bookmark127"></a><span class="font15" style="font-weight:bold;"><a name="bookmark454"></a>İstirdâd-ı Re‘âyâ-yi (6 Lehlüyân</span></h3>
<p><span class="font15">Leh memleketi mukâsemesinde ba‘zı re‘âyâ melûf olmadıkları hâkimin taht-ı hükümetinden hurûc ve memâlik-i mahrûseye vülûc edüp sevâhil-i Tuna’da tavattun ve sâye-i şevket-vâye-i hilâfet-penâhîde temekkün <a name="bookmark455"></a>etmişleridi. Tâife-i mezkûrenin verâları ahnamayup fevc fevc berü yakaya mürûr ve ta‘yîn olunan mahallere gitmekten izhâr-ı inâd ile ifsâd-ı ahvâl-i hudûd u sugür eylediklerinden başka Leh mukâsımları dahi bu maddeyi mevzû‘-i bahs eyleyerek devlete ta‘rîz ve adem-i kabûl sûretlerini îmâ ve tahrîz etmeleriyle fî-mâ-ba‘d o taraftan ubûr ve kasd edenleri sefineye almamak tenbîhâtı sevâhil-i Tuna’da vâki<sup>1</sup> hükkâm ve zâbitâna tekîd ve mü’temer olmayanlara iblâğ-ı va‘id-i şedîd olundu.</span></p>
<h3><a name="bookmark128"></a><span class="font15" style="font-weight:bold;"><a name="bookmark456"></a>Nakl-i Hümâyûn</span></h3>
<p><a name="bookmark457"></a><span class="font15">Şehriyâr-ı gerdûn-rif at bir zamân Karaağaç Hadîkası’nda nükhet-i dil— âviz bahân istişmâm ile mu‘attar-sâz-ı dimâ‘-ı inbisât ve behcet ve bir zamân Beşiktaş Sahilhânesi’nde bisât-ârâ-yi ikâmet ve mevsim-i şitâ takarrübü sebebiyle iş bu Şâban-ı şerifin dokuzuncu günü Âsitâne-i aliyye’ye pây-endâz-ı mecd ü şevket oldular.</span></p>
<h3><a name="bookmark129"></a><span class="font15" style="font-weight:bold;"><a name="bookmark458"></a>Tesviye-i Ahvâl-i Erbâb-ı Ze‘âmet ve Tîmâr</span></h3>
<p><span class="font15">Farîza-i gazâ vü cihâdı i‘tiyâd ve te’yîdât-ı ilâhiyye ile zabt-ı bilâd-ı erbâb-ı küfr ü inâd eden Devlet-i aliyye-i ebediyyü’l-istimrâr seferlerde süvâriye muhtâc olduğundan ıktâ‘-ı arâzî-i mîrîden her şahsa ifrâz-ı mekân ve tîmâr ve ze‘âmet i‘tibâriyle her birini sâhib-i tâb ü tüvân edüp nân-pâreleri mahsûlüyle kesb-i refâhiyet ve sefer vukü‘unda i‘mâl-i seyf ü sinân ile izhâr-ı celâdet ve hafr-i hendek ve hıfz-ı serhadde zahir olan metânetleri (68a) ve şâir umûr-ı cengte mesbûk olan hidmetleri yâd-daşt-ı erbâb-ı tecrübe ve hunket olup ancak bir müddetten berü nizâm-ı halleri muhtel ve nân-pâreleri eyâdî-i bî-gâneye geçüp seferber olduklarında mültezimleri yedinden akall-i kalîl bedel ahziyle idâre-i umûr edemeyüp âvâre-i şugl ü amel olduklarından gayri sevret-i askerîye mâni<sup>1</sup> olan hidmet-i ağniyâya mübâderet ve ricâl dâirelerinde mil’i batna kanâ'at ve bu veçhile nân-pârelerini himâyet ve alay beğileri dahi ekser hâlde eclâf-ı nâstan bulunup kuvve-i mâliye ile o rütbeyi tahsil ve basımları tek durmayup üç ayda bir istediklerini makamında tenzil ve alaybeğilerin zimâm-ı azl ü nasbları yedlerinde olan ekâbir dahi istihsâl-i câize ile nîk ü bedi aramayup azl-i mu‘accelde muzmer olan fesâdâta bakmayup tevcîhde isti‘câl ve bu vesâil ile gürûh-ı mezkûr dahi giriftâr-ı ser-pençe-i ıztırâb-ı hâl olup, bundan soma sefer zuhûr ettiği takdirde kavm-i mezkûr etvâr-ı sâbıkalarm icrâda bî-tâb u <a name="bookmark459"></a>kudret ve ekser-i tîmâr ve ze‘âmetten dest-şû-yi ferâğ olarak cünûd-ı mürettebe-i devlete tareyân-ı kıllet ihtimâlinden başka seferlerde tecrübesi sebkat eden evbâş-ı levend ve süvârî-i aşâire devlet muhtâc olup muhârebe vukü‘unda yek-lahza şiddet-i âlât-ı nâriye-i a‘dâya tâb-âver olmayup fırâr-ı ani’z-zahf hatîasını irtikâb ve bu sû-i sanî‘ şâir asâkire sirâyet ile evliyâ-yi umûru tâkat-güdâz-ı pîç ü tâb eyleyecekleri bî-irtiyâb olmağla tâife-i mezkûrenin nizâm-ı hâlleri resîde-i derece-i vücûb ve kânûn-ı kadîmleri icrâ ve ba‘zı avârız ile terk ve ilga olunan şurûtları (68b) tecdîd ve ibkâ oluması inde’l-ukalâ bir emr-i mergüb olduğundan kethüdâ-yi hazret-i âsafî Süleyman Feyzi Efendi ve reisülküttâb olan Ömer Vahîd Efendi ve bilfiil defter emîni olan Elhac Abdürrezzak Efendi bu husûs-ı lâzımü’l-i‘tinâya me’mûr olup verdikleri nizâm hatt-ı hümâyûn ile tekîd ve cerâid-i aklâma kayd ile ma‘ü’l-izâfe kânûn-ı kadîmleri tecdîd olunup tafsiline ıttılâ‘-ı murâd edenler mahalline mürâca‘at etmek üzere tesîr-i sevâd-ı evrâktan ictinâb ve terk-i tavr-ı ıtnâb ile meslek-i ihtisâr istihbâb olundu.</span></p>
<h3><a name="bookmark130"></a><span class="font15" style="font-weight:bold;"><a name="bookmark460"></a>Tevzî‘-i Mevâcib ve Zikr-i Ba‘zı Havadis</span></h3>
<p><span class="font15">Kısteyn mevâcibini bi-eyy-i vech-i kân cem‘ ü temim ve tavâif-i askerînin cümlesine tevzî‘ ve taksim, şıkk-ı evvel defterdârı olan Haşan Efendi’nin lâzıme-i zimmeti iken kısteyn mürettebâtından dört yüz kise kadar meblağı umûr-ı sâireye sarf edüp, vaktiyle mevâcib ihrâcı dahi merkûz-i zamiri olmağla sergiye vefa edecek akçeyi tehniye ve bâki kalan dört yüz kise akçeyi an-yed ashâbı kabz ve alâ-mehlin lâzım gelenlere tediye eylediklerini cezm ile ba‘de’d-devr zikr olunan meblağı tanzim ve tesviye ile edâ eyleyeceğini sipâh ve silahdâr ağalarına ve hulefa-yi aklâma ifade ve inhâ ve anlar dahi irâet-i sûret-i tav‘ u rızâ eyledikleri Bâbıâlî’ye takrir ve iş bu Şâban evâhirinde mevâcib ihrâc olunup ağnâ-yi sağır ü kebîr kıhnmışidi.</span></p>
<p><span class="font15">Devirden sonra sipah ve silahdâr ocakları müte‘ayyinlerinden cemm-i gafir ağalarına varup “mecmû‘ ocakların mevâcibi tamâmen verilmişiken bizim mevâcibimiz niçün te’hîr olundu” deyü güft ü gûya âğâz ve ağaları ve şâir zâbitleri dahi “akçeyi virsünler, virelim” kelâm-ı bâridiyle (69a) rişte-i zebân-drrâz eylediklerinde birkaç nefer bürehne-pâ ve üryân Paşa-kapusu’na varup nâle vü efgân ve ulûfe talebiyle çâk-i girîbân edüp tekmil mevâcibleri va‘diyle ne hâl ise def-i meclis olundise dahi bu vaz‘-ı garîb, tahrik şâibesini îhâm ve telmih ile filhâl Sipâh Ağası Hatibzâde ve Silâhdar Kalemi Baş Halifesi Halil Efendi’ye sebeb-i nefy ü tağrîb olup ınebâliğ-i bakiyyenin edâsı için defterdar efendi dahi tedârik ve teslîm-i bakiyye ile vâreste-i havf-i in‘izâl oldu.</span></p>
<p><span class="font15">Bundan akdem vezâreti ref ve maskat-ı resi olan Yenişehir’de ikâmeti irâde olunan İsmâil Paşa’nm seferde olan zahmet ve meşakkati hüsrev-i devrâne ta‘bîrât-ı rikkat-engîz ile serd ü beyân ve hakkında rahm ü şefakat-i hıdîvâne nümâyân olup kayd-ı vezâreti tecdîd ve Kandiye Eyâleti ile binâ-yi ikbâli teşyîd ve selefi Silâhdar Mehmed Emin Paşa’ya Hanya ve selefi Yazıcızâde Mustafa Paşa’ya Resmo Sancağı tevcih olunup bir an akdem mansıblarına azimetleri tenbîh ve tekîd olundu.</span></p>
<p><a name="bookmark461"></a><span class="font15">Yirmi seneden beri </span><span class="font15" style="font-style:italic;">Tefsîr-i Beyzâvî</span><span class="font15"> ile talebe-i ulûma takrîr-i </span><span class="font15" style="font-style:italic;">Hakâyık-ı Kur’an-ı Azîmü’ş-şân</span><span class="font15"> eden Köprülü Halil Efendi şehr-i Ramazan’m onsekizinci günü </span><span class="font15" style="font-style:italic;">Tefsîr-i</span><span class="font15"> mezkûru ikmâl ve meclisinde katı çok ekâbir içtimâ ‘ ve ihtifal edüp Hatim du‘âsım kırâat ve pâdişâh-ı dil-âgâh hazretlerini senâ-i mahsûs ile tezkâre mübâderet edüp yümn ü bereket-i meclis ile hâzır olanlar kesb-i lezzet-i rûhânî ve celb-i inbisât-ı cismânî eylediler.</span></p>
<p><span class="font15" style="font-weight:bold;">Katl-i Voyvod ç^îoğdan</span></p>
<p><span class="font15">Ligor voyvoda eben an cedd ni‘am-ı devletle perverde olduğuna binâen Dîvân-ı Hümâyûn tercümânlığını tahsil ve bir müddeten soma beylik rütbesine (69b) neyi ile esbâb-ı ihtişâmı tekmil etmişidi. Tavrından sadâkat-i mahsûs olduğundan bidâyet-i seferde Eflak voyvodalığiyle akrânma mahsûd ve sadâkatkârân-ı Devlet-i aliyye’den ma‘dûd olup ancak cibilletinde merkûz olan hıyânet muktezâsiyle müterettib-i uhdesi olan hidemâtta kusûru hadden efzûn ve ittihâd-ı diyânet sebebi ile gürûh-ı a‘dâya izhâr-ı meyi ü rükün eylediğinden başka Eflak Sahrâsı’nda vukü‘ bulan ma‘rekede perîşânlığa bâdî ve kendüsi dahi zâhirde giriftâr-ı eyâdî-i e‘âdi olup sulh in‘ikâdına dek Petreburg’da Rusya sergerdelerine tâTîm-i envâ‘-i meTanet ve ta‘rîf-i semt-i tazyik ve hasâret eylediğinden her fi Ti kavm-i mezkûrun pesendîde ve müsellimi ve her hâlde bıtâne-i umûr-ı fâsidelerinin mahremi olup bu mülâbese ile giderek Rusya imparatoriçesi olan Katerina’ya mûnis ve hem-dem ve nazar-ı iltifâtiyle memnûn ve hurrem olup Devlet-i aliyye’ye ettiği ihânet-i sarihaya mükâfât kasdiyle müebbeden Boğdan’a bey olmak va‘dini istihsâl ve idrâk-i vakt-i mev‘ûdu semîr-i fikr ü hayâl etmişidi.</span></p>
<p><span class="font15">Meşiyyet-i ezelî ile akd-i musâlahaya mübâşeret olundukta mesfûr hakkında sebkat eden va‘di Rusyalu kasd-ı incâz ile mükâlemelerde arbede-sâz ve âkıbet-i Boğdan beyliğini ber-vech-i muharrer ihrâz ile müteşahhıs ve mümtâz olup Rusyalu ile kâr-bend-i ittihâd olduğunu bir müddet setr ile zâhirde izhâr-ı sadâkat ve giderek “şu madde şurûta muhâliftir ve re‘âyâ Devlet-i aliyye’nin tekâlifine mütehammil değildir” diyerek ikâ‘-ı şûr u şegab ve o tarafın istikmâl-i tertîbâtmda mütereddit ve müzebzib (70a) olduğundan gayri devleteyn beynini ifsâd ameliyle iştigâl ve pey-der-pey irsâl-i mekâtîb ve isti‘âne ile mûcib-i ihtilâl olduğunu serhadlerden vürûd eden evrâk teyîd ve Devlet-i aliyye tarafına müncezib olan boyarların ba‘zısı dahi bu ma'nâyı tekîd eylediğinden âsâm-ı sâbıka ve lâhikasma mükâfat min-ehemmi’l-mühimmât olmağla dergâh-ı âlî kapucubaşılarından Karahisârî Ahmed Bey zâhirde başka husûsa memûr ve bâtında merkumun azli bâbında şeref-sudûr olan emri erât ve itâ‘at eylediği hâlde Âsitâne-i sa‘âdet’e îsâl etmek ve tereddüt ve inâd şâibeleri fehm olundukta bilâ-amân kati ve istîsâl eylemek vesâyâsı gûze-i hâfızasma îdâ ve Boğdan tarafına isrâ olunmuşidi.</span></p>
<p><span class="font15">Mîr-i mûmâileyh îfa-yi memûriyete kıyâm ve intisâb ve Yaş Kasabası’na iktirâb eyledikte, ilerü bir âdem irsâl ve voyvoda-i mesfûr kemâl-i tevehhümünden nâşî izhâr-ı sûret-i istiskal eylediğini mersûlü olan şahıs gelüp ifade eyledikte ale’l-gafle kasabaya dâhil ve izhâr-ı temâruz ile tabib cüst ü cûsuna müştagil olup bir iki gün mürurunda re‘âyâ ve şâire Hânı muktezi olan emr-i âlîyi konağında kırâat ettirmek için voyvoda ve şâire îsâl-i peyâm ve mesfûr dahi zâhirde arz-ı inkıyad ederek beş altı yüz müsellah eşhâs ile gelüp mazmûn emri istifhâm da‘iyesine düştüğünü Ahmed Bey mukaddemce tahkik ve reftârmdan azli kabûl etmemek sûretini cezm ile pelâs-pâre vücûdunu temzîk tedbîrin edüp i'timâd ettiği âdemlere keşf-i sırr ve bir mahalde müstetir etmişidi. Mesfûr o debdebe-i kâzibe ile (70b) hâne-i mezkûreye vürûd ve henüz ku‘ûd etmişiken der ü dervâze-i beyti iğlâk ve miyânede musammem olan işâret ile der-kemîn olan âdemler çıkup sevretini ibtâl ve imhâk ve hûn-ı vücûd-ı bed-bûdunu vâsıta-i deşne ve tîg-i berrâk ile rîhte ve ihrâk eylediler.</span></p>
<p><span class="font15">Mesfûre bedel bir voyvoda nasbi lâzım geldiğine binâen bir müddetten beni Dîvân-ı Hümâyûn’da tercümân ve hûş u sadâkati bi’t-tecrübe nümâyân olan Kostantin Beyzâde voyvodalığa ihtiyâr ve Dîvân-ı âlî’de telebbüs-i hil’at ve koka ile kesb-i iftihâr ve birkaç gün zarfında umûrunu itmâm ve Boğdan cânibine atf-ı zimâm eyledi.</span></p>
<p><span class="font15">Garibe: Bu defa Kalas Mükâlemesi’ne memûriyetimde Eflak ve Boğdan ahâlisi hakkında menfa<sup>4</sup> atli imtiyâzât icrâ olunmak Rusyalu tarafından mukaddemce îrâd olunan esâs kâğıdında münderic olup istikşâf-ı hâl sûretinde teşebbüs ve “bu kayd-ı gayr-i ma‘külden garaz nedir? Bilâ-ivaz istirdâd-ı mülk ettik da‘vâsma bu makûle kuyûd-ı mübheme ilhakı mugayir değil mi? Ve bu ibâre farz-ı muhâl ile ibkâ olunsa, vaktiyle şu lafz şu ma‘nâya delâlet eder denileceği hâtıra tebâdür etmez mi?” deyü mu‘âraza olundukta “Eflak ve Boğdan ahâlisi bu seferde dahi hayli maşakkat çeküp mücerred tatyîb için bu ibâre tertîb olundu, ilgasında mahzûr dahi yoktur. Ligor Bey’in müeyyeden Boğdan voyvodalığı meşrût iken Ahrned Bey’i devletiniz ta‘yîn edüp i‘dâm ettikte Rusyalu nakz-i şart iddi‘âsiyle fesh-i musâlaha mı etti”? deyü bi’n-nefs mükâlemeye mübâşeret eden Repnin General tekavvül ve bu keyfiyetten nesak-sâz-ı umûr-ı düvel olanlara (71a) ednâ mâdde için tevehhüm etmemek fâidesi ta‘ayyün ve temesSül eylediğinden bu mahalle kayd-ı ta‘akkul olundu.</span></p>
<h3><a name="bookmark462"></a><span class="font15" style="font-weight:bold;"><a name="bookmark132"></a><a name="bookmark463"></a>Vukü‘-ı Tevcîhât</span></h3>
<p><a name="bookmark464"></a><span class="font15">Şevvâlülmükerrem’in yedinci günü tevcîhât vâki<sup>4</sup> olup hademe-i Bâbıâlî ve menâsıb-ı dîvâniyenin ekserisi ibkâ olunup, fakat nişancılık sâbıka sadrıazam kethüdâsı Elhâc Mustafa Efendi’ye ve çavuşbaşılık Ahrned Nazîf Efendi’ye ve büyük rûznâme Nâilî Birâderi Vahdeti Ebubekir Bey’e ve baş muhâsebe İbrâhim Münib Efendi’ye ve arpa emâneti İspir Ağa’ya ve cizye muhasebesi Rifat Ahrned Bey’e ve teşrîfâtcıhk Enverî Efendi’ye tevcih olunup mansıbından mahrûm olan hâcegân-ı dîvânın ekserisi mazhar-ı atiyye ve in‘âm ve zuhûr-ı hall-i İlâhî mevâ<sup>4</sup> idiyle şîrîn-kâm oldular.</span></p>
<h3><a name="bookmark133"></a><span class="font15" style="font-weight:bold;"><a name="bookmark465"></a>Vilâdet-i Şehzâde-i bî-Ruh ve Tekmîl-i tmâret ve Havâdisât-ı Şâire</span></h3>
<p><span class="font15">Şevvâl’in onbirinci günü sulb-i şehen-şâhîden bir cesed-i bî-rûh zuhûr edüp istihlâl vâki<sup>4</sup> olmadığından resm-i âdî terk ve ilga ve Dârüssaâde ağası mübâşeretiyle o laht-pâre-i bî-kuvâ gunûde-i pester serî kılındı.</span></p>
<p><span class="font15">Kapudan paşa lede’l-iktizâ bahreynin birine gitmek üzere hâzır ve müheyyâ ve rûz-ı Hızır’dan Kâsım’a dek Ortaköy pîşgâhmda ârâm ve şehr-i mezkûrun yinnibeşinci günü alay resmi icrâ olunmayarak maiyetinde olan sefâini mersâ-yi tersâneye rabt ile memûriyetini itmâm eyledi.</span></p>
<p><span class="font15">Bahçekapusu kurbinde bundan akdem inşâsına irâde-i hümâyûn ta'alluk eden imâret ahsen-i veçhile bünyâd ve bâligân-mâ-belag ta‘yîn-i vezâif ve îrâd ile mâ-sadak</span></p>
<p><span class="font15"><sup>46</sup>^l IjJiu jjlku jd kılınup her maddesi bilâ-kusûr ve noksân serhadd-i gayete resân olduğu hâk-i atebe-i mülûkâneye arz u beyân (71b) olunup reye’l-ayn müşâhede olunmak irâdesi tab‘-ı hümâyûnda cilve-ger ve işbu Zilka‘de’nin ondördüncü günü ihtiyâr olunan vakt-i mes‘ûdda padişah-ı ferhunde-eser hayre-sâz-ı çeşm-i Dârâb ve İskender olan tantana-i mülûkâneleriyle mahall-i mezkûru teşrif ve kudûm-i meyâmin-lüzûm-i hıdîvânelerine saff-beste-i intizâr olan sadrıazam ve şeyhülislâm ve yeniçeri ağası ve defterdar efendiyi tahrîk-i ebrû-yi nevâziş ile taltif buyurduktan sonra vakf-ı hümâyûn mütevellisi ve Darbhâne-i âmire emini olan Hâfız Mustafa Efendi tarafından ferş ve tezyin ve ezhâr-ı meşk-bâr ve esmâr-ı hoş-güvâr ile nümûne-nümâ-yi huld-i berin kılman mütevelli odasına vaz‘-ı kadem-i meymenet-karîn buyurup evvelâ Ayasofya şeyhi ve sâniyen İmâret-i âmire şeyhi dest-i du‘â-yi ber-dâşte-i dergâh-ı kibriyâ ve bu mukabelede hil‘at iktisâ ve mütevellî-i mezkûr dahi telebbüs-i semmur ile nâil-i akse’l-gâye-i sürür olup emîn-i binâ ve mi’mârân dahi hisse-yâb-ı in‘âmât-ı şehinşâhî ve ba‘zı kimseler dahi mazhar-ı atâyâ-yi hazret-i sadâret-penâhî olup bundan soma şehriyâr-ı zemâne <a name="footnote67"></a><sup><a href="#bookmark466">67</a></sup><sup></sup>&lt;jL&gt;i Uc. Saray-ı hümâyûna revâne oldular.</span></p>
<p><span class="font15">Bundan akdem kırkbeş arşun bir kıt‘a kalyon inşasına ibtidâr ve evâhir-i Zilkade’de tekmil olunduğu kapudan paşa tarafından ihbâr olunup müşârünileyh ve defterdâr efendi marifetiyle keştî-i mezbûr sa‘y-i kalîl ile deryâya tenzil olundu.</span></p>
<p><span class="font15">Erzurum seraskeri ordusuna nâzır ve îraniyâne dâir vâki<sup>1</sup> olan umûra mübâşir olan sâbıka kethüdâ-yi sadr-ı âlî Esseyyid İbrâhim Efendi’nin meleke ve iktidârı (72a) zâhir ve ordu-yi mezkûrda ağa olan sâbıka kul kethüdâsı Halil Ağa’mn dahi ehliyeti necm-i zâhir gibi fırûzende ve bâhir ve ikisi dahi şân-ı vezâreti icrâya kadir oldukları pîrâmen-güzâr-ı havâtır-ı ekâbir olduğuna binâen îbrâhim Efendi’ye Erzurum Eyâleti ve Halil Ağa’ya Uzun Abdullah Paşa mahlûlünden Diyarbekir Eyâleti bâ-rütbe-i vâlâ-yi vezâret tevcih ve inâyet olundu.</span></p>
<p><span class="font15">Tırhala mutasarrıfı iken azl ve maskat-ı resi olan Yenişehir’e nakl olunan Sarı Mehmed Paşazâde Vezir Ali Paşa zâtü’l-cenb illetiyle pehlû-zede-i hazîz-i hâk ve vâsıl-ı rahmet-i hâlikü’l-eflâk oldu. Müşârünileyh yüz kırk târihinde mütevellid ve rütbe-i fark u temyize mütesâ‘id oldukta pederleri dâiresinde kesb-i neşv ü nemâ ve seyr-i etrâf u enhâ ile tavr-ı hükümete âşinâ olmuşidi. Pederleri vefâtından sonra Yenişehir’e vârid ve altmışsekizde kapucubaşılık ile kadr ü i'tibârı zâid olup yetmişdokuz senesinde ceddi merhûmun makamı olan Derbendler başbuğluğiyle kesb-i imtiyâz ve hidmeti müstahsen olduğundan seksenbirde mîrimîrânlık rütbesin ihrâz ve seksenikide câh-ı vâlâ-yi vezâret ile dest-nevâzende-i iğrâz olmuşidi. Bir zamân Mora ve Tırhala ve şâir menâsıbda mâh-ı serî‘ü’s-seyr gibi deverân ve bir defa Varna seraskerliğiyle dahi tetmîm-i lâzime-i şân ve târih-i mezkûrda mürg-i rûhu âşiyân-ı kadîmine tayerân eyledi. Müşârünileyh kâr-güzâr ve akl ü rüşd ile mezkûr-ı elsine-i sigar ü kibâr olup hidmet-i devlette bulunmak kârını medâr-ı iftihâr etmiş bir vezîr-i nâmdâr idi.</span></p>
<p><span class="font15">Rusya büyük elçisi olan Repnin Ceneral (72b) devletinde nâfîzü’-kelim ve mevadd-ı azîmeyi teshile iktidârı zannen münfehim olduğundan sadr-ı sâbık vaktinde hâriç ez-hadd masdar-ı iltifat ve ahz ü kabz ettiği hedâya ve bedel nâmiyle iddihâr ettiği emvâl ve eşyâ resîde-i ser-menzil-i gâyât olup refte refte kavm-i Tatar serbestiyetten izhâr-ı vahşet ü nifar ve memûllerine - nâil olmadıkları halde mübâşir-i kâr-zâr ve cihet-i vahdet-i islâmiye takribi ile Devlet-i aliyye tarafından imdâd zarûriyü’l-ihtiyâr olup şurût-ı muhâdene bu sebeble münfesih olacağı maTûm ve iki tarafın râhat ve emniyeti ma‘dûm olacağı meczûm olmağla “bu maslahata tavassut ile def-i vahşet nâm-âver olmanıza sebeb ve illet olur” makâlâtı tekrir olundukça mesfûr mütereddid-i beyne’l-emreyn olduğu hâlde özr-i devleti teslim ve imparatoriçeye bu keyfiyeti tefhim ile izâle-i serbestiyeti va’d ve tasmîm etmişidi. Petreburk’a vardıkta bu maddeleri mu‘arrız-ı hikâyette bast u takdim edüp devletin rızâsına muhâlif harf-i vâhid tekellüm edemediğinden evliyâ-yi devlet meyûs ve mesture olan bezi ü intak zımnında dest-zen-i hayf u efsûs olup istilâ-zede olan emâkin ve bıkâ‘m ta‘mîr ve termîmine şedd-i nitâk-ı himmet olunmuşiken zikr olunan hâtıra ve evhâm sebeb-i tehir sa‘y ü ihtimâm olup giderek bu maddeye dâir olan kil ü kal bâ‘is-i galeyân-ı dîk-ı harb ü cidâl olacağını kâr-sâzân-ı Devlet-i ebed ittisâl agleb-i ihtimâl addettiklerinden Bender Kalesini ta‘mîre büyük elçilik ile Rusyalu’dan avdet eden Abdülkerim Efendi [Paşa] ve Vidin (73a) Kalesi ta‘mîrine Dergâh-ı âlî kapucubaşılarından Gümüşhâne Emini Hâfız Ağa ve Varna’dan boğaza gelince iktizâ eden mahalleri termîme sâbıka cizye muhâsebecisi Mehmed Emin Efendi memûr oldu. Abdülkerim Efendi’nin memûriyeti hutûb-ı cesîmeden olup bir nev‘-i nevâziş ile şevki efzûn kılınmak iltizâm ve rûznâmçe-i evvel mansıbı tarafına muvakkaten tevcih olunup vekili zabt-ı avâid etmek üzere ser-germ-i sülâfe-i ikrâm olmuşiken sefarette vâfir akçe kazanup “mansıba ihtiyacı yoktur” deyü ba‘zı kimseler ilkâ ve an-asl üserâ maddesinde olan rehâveti vâsıl-ı sem‘-i şehriyârî olduğuna binâen hakkında muzmer olan hüsn-i teveccüh, karîn-i hayyiz-i intifa olup azl ve mansıbı âhara vermek irâdesine ibtinâ, mansıb-ı mezkûr tevcîhatta üzerinden ref ve Nâilî Paşa Birâderi Ebubekir Bey’e tevcih ve ihsân ve bu sebeble selefinin dâ‘iye-i şevkine îrâs-ı vehn ü noksân kılındı.</span></p>
<p><span class="font15">Anadolu kazaskeri olan Ali Molla Efendi bir sene kadar Anadolu sadâretinde mekîn ve imâm-ı evvel-i Sultânî Mehmed Emin Efendi’nin o câh-ı bülend ile câme-i i‘tibârı tezyin olundu.</span></p>
<p><span class="font15" style="font-weight:bold;">Vukü‘-ı M« çyet</span></p>
<p><span class="font15">Kavm-i Tatar kâil-i muhtâr olup nasb-ı hân iktizâ eyledikte sülâle-i Cengizyândan müntahablarmı nasb ve Devlet-i aliyye’den menşûr ve teşrîfât celb edüp umûr-ı şer‘iyelerini idâre içün Asitâne’den bilâ-bedel sened istihsâl ve Rusya askerini ülke-i Kırım’a adem-i idhâl ve şâir şurûtları ba‘de’t-ta‘dîl tafsil ve icmâl kılmmışidi. Şimdiye dek hilâf-ı uhûd-ı Devlet-i aliyye tarafından bir vaz‘ u hareket rû-nümûd olmamış iken Rusyalu gâyet-i makâsıdlarmın neticesine vusûl (73b) içün ihzâr-ı mukaddemât ve temhîd-i muâlatât edüp bir müddetten berü imparatoriçenin hecr-i terbiyesinde perverde olan Şâhin Giray’ı hanlık mesnedine ik‘âd zımnında ma‘iyetine onbeş bin kadar Rusya askerini koşup Kırımlı’dan zuhûr-ı muhâlefet ve inâd i'tikâdiyle cebren hanlık maslahatına nizâm vermek içün kırk bin mikdârı başka bir asker tertîb ve i‘dâd etmişler idi. Zikr olunan asâkir-i makhûre Kırım ülkesine vaz‘-ı pâ-yi şûm ve Tatar’ın intihâb-gerdesi olan Devlet Giray Han’ı mesnedinden tenzil ile ahkâm-ı şurût-ı muhâdeneyi ma‘dûm eylediklerinden fazla bu sene Kırım’da meştâ-nişîn olmak şâyi‘alarmı iTân ve ülke-i mezbûrede mevcûd olan şübbâne ta‘allüm-i harb dâ‘iyesiyle ziyy ü kisvetlerin teklif eyledikleri havâdisi Kırım halkı miyânmda deverân eylediğine binâen ahâli-i mezkûre bu bâr-girân-ı tahammülden bîzâr ve şurût-ı muhâdeneye ri‘âyet etmeleriyçün Rusya askeri ser-gerdesine irsâl-i ihbâr ettiler ise dahi kelâm-ı ma'külleri tesirden âtıl olup âkıbet-i muhâvereleri muhârebe îrâs ve münâkaşaları münâveşe ihdâs edüp Rusyalu top ve tüfenk ile tazyîka mübâşeret ve Kırımlu dahi def-i sâile mübâderet ve tarafeynden vâfır âdem telef ve şîr-i şemşîre alcf olup Kırım halkı dem ile mulattah pîrâhen ve sevblerin Asitâne’ye irsâl ve istigâse ve isti'âne sûretinde arz-ı hâl etmişler idi.</span></p>
<p><span class="font15">Madde-i mezkûre içün bir meclis-i hâfil tertîb ve Rusyalu’dan hilâf-ı ahd Kırım ahâlisi hakkında zuhûr eden tavr-ı acîb huzzâr-ı meclisi endûh-gîn ve keîb edüp (74a) civâr-ı saltanatta olan ehl-i islâmm istigâsesi mesmû' ve haklarında imdâd ve i‘ânet meşrû<sup>1</sup> olduğunu ulemâ-yi iTâm-ı tefevvüh ve bu kavl-i vecîhin icrâsma herkes meyi ü teveccüh edüp fılhâl donanma-yi hümâyûn kalyonlarından beş kıt‘a sefain ihzâr ve hâlâ Sivas ve Trabzon vâlisi Vezir Elhâc Ali Paşa marifetiyle yedi sekiz bin güzide asker tertîb ve Kırım'a irsâl olunmak bâbmda emr-i âlî ısdâr olunup Kırım'da vâki' olan hâdiseyi setr ve meramlarını tahsil için Rusyalu Leh’e karîb mahallere sevk-i asker-i meyşûm (meş’ûm ve hudûd islâmiyeye tecâvüz âvâzelerini intişâr eyledikleri ma'lûm olduğundan müdâfa'a ve mukabele esbâbma min-gayri telebbüs teşebbüs lâzım gelüp rûz-ı Hızır’da İsmâil Sahrâsı’nda isbât-ı vücûd etmek üzere Anadolu’nun üç koluna irsâl-i evâmir ve mecma‘-ı asâkir olan mahallere tertîb-i mühimmât ve zehâir olunup İsmâil seraskeri olan Abdullah Paşa’nın dahi kâffe-i umûru tanzim ve bâzû-yi iktidârı metâlib-i sâiresinin temşiyeti ile tahkim olunduğundan gayri Canik muhassılı vezîr-i müşârünileyh dahi şân-ı seraskerî ile tevkîr ve menşûr-ı seraskerî tarafına tesyîr olundu.</span></p>
<p><span class="font15" style="font-weight:bold;">Vekâyi‘-i Sene İsnâ ve Tis‘în ve Mie ve Elf</span></p>
<div>
<p><span class="font13">(W</span></p>
</div><br clear="all">
<h3><a name="bookmark467"></a><span class="font15" style="font-weight:bold;"><a name="bookmark136"></a><a name="bookmark468"></a>Neşr-i Beyânnâme be-Düvel-i Nasârâ</span></h3>
<p><a name="bookmark469"></a><span class="font15">Bâlâda beyân olunduğu vech üzere Rusyalu’nun hilâf-ı ahd ü şurût Kırım’ı bilkülliye âverde-i dest-i temellük ve zabt mukaddemâtma bed ü mübâşeret eyleyüp Kırım’a idhâl-i asker-i kesîf ve gûnâ-gûn teklif ile ahâliyi tahvîf ve şart-ı serbestiyete münâfı tavr ibrâziyle Devlet-i aliyye’yi müceddeden harb gailesine ilcâ (74b) ve bu maddelere müşâbih tahakkümü evzâ‘-ı ihtirâ'iyle saltanat-ı seniyyeyi masârif-i kesîreye mübtelâ eyleyüp ahâli-i Kırım’ın menfuru olup sefer esnâsmda firâr eden Şâhin Giray’ı cebren hân etmek içün maiyetine vâfir asker ta‘yîn ve kabâil-i Tatar mecmaTna tisyâr ve marzileri olmadığından birkaç defa katlini irâde ettikleri resîde-i derece-i iştihâr olup Asitâne’de mukîm Rusya elçisiyle bu maddeler kirâren ve mirâren müzâkere olunup her mecliste bu güne kelâm ile tehîr-i maslahata kıyâm ve encâm-ı kâr Şâhin Giray’m hânlığı içün cebr ve istikrâh ile tahsil ettikleri mahzârı taraftarları olan birkaç nefer Kırımlu ve kabâil-i süfehâsiyle Âsitâne’ye gönderdiklerini beyân ve “mezbûrun hânhğı devletimin matlûbudur” diyerek şarta muhâlif hezeyân eylediğinden başka bundan akdem Kabâil-i Tatarı tergîb ve terhîb vâdilerinde taraflarına isticlâb içün irsâl eyledikleri memhûr mekâtîb dahi eyâdî-i devlete reşide olup niyetlerinde fesâd ve tavr u hareketlerinde şâibe-i zabt-ı bilâd tahakkuk eylediği ve Devlet-i aliyye her ne kadar ri‘âyet resm-i ihtiyât ile hıfz-ı memleket ve Kırım halkına imdâd sûretlerini ihtiyâr ettiyse dahi bu gailenin ahde muvâfık cihât ile indifâTna tâlib ve sulhü cenge tercih Devlet-i aliyye’ye rey-i gâlib olduğu mufassal ve meşrûh takârîr tahrîriyle düvel-i nasârâya neşr ü ihbâr ve Devlet-i aliyye’nin özr-i müveccehi ve Rusyalu’nun kibr ü gurûr ile hilâf-ı uhûd hareketi zikr olunan takârîre dere ve tezbâr olundu.</span></p>
<h3><a name="bookmark137"></a><span class="font15" style="font-weight:bold;"><a name="bookmark470"></a>Tetimme-i Ahvâl-i Kırım</span></h3>
<p><span class="font15">Hıtta-i mezkûrede vâki* olan muhârebe ve ihtilâl hasebiyle Şâhin Giray (75a) makamında adem-i istikrâr ile firâr eylediğine binâen hanların üss ü akdemi olan Selim Giray Han etbâk ve icmâ‘-ı kabâil ile han nasb olunup zikri sebkat ettiği vech üzre donanma-yi hümâyûndan ifrâz olunan merâkib-i sultaniye dahi müstevfâ asker teşhîn ve “Tatar imdâdı” ünvâniyle Kırım’a ta‘yîn olunmuşidi.</span></p>
<p><span class="font15">[Mısr]a‘: <a name="footnote68"></a><sup><a href="#bookmark471">68</a></sup><sup></sup>o^'</span></p>
<p><a name="bookmark472"></a><span class="font15">mefhûmunca mevsim-i deryâ hulûl etmediğine binâen muhâlif rüzgârlar hübûb ve Kırım’a duhûlün imkânı meslûb olduğundan sefâin-i islâmiye berü yakalara meyi ile muhârebeden cerr-i zeyl ve hükm-i kazâ vü kader ile keyfiyet Rusyalu’nun makâsıdma mûcib-i neyi olup bağteten Kırım’a duhûl ve Şâhin Giray’ı cebren ve kahren mesned-i hâniye ik‘âd ve ibâd-ı za‘ifü’1-iyâde taslît ile izhâr-ı envâ‘-ı fesâd eylediler. Selim Giray dahi bu keyfiyete vâkıf ve meks ü ikâmetten tersân ve hâif olup İstanbul’a vâsıl ve mâcerâyı ale’t-tafsîl nâkil olup Rusyalu’nun metâlib-i kâmineleri münkeşif ve müttezih ve bu bahâneler ile hudûd-ı islâmiyeye duhûl ihtimâli kulûb-i evliyâ-yi devlete lâyih olmağla mukaddemâ İsmâil seraskeri ordusuna tertîb olunan cüyûş-ı islâmiye teksir ve mühimmât ve edevât ve zehâir ve levâzımât-ı sâiresi tevkîr olunmak irâdesiyle Rumeli ve Anadolu taraflarına mukaddem ve kâr-güzâr mübâşirler ve sürücüler tesyîr olundu.</span></p>
<h3><a name="bookmark138"></a><span class="font15" style="font-weight:bold;"><a name="bookmark473"></a>İhrâc-ı Mevâcib ve Ruh-sâ-yi Sefîr-i Leh</span></h3>
<p><a name="bookmark474"></a><span class="font15">Bi-atebe-i hazret-i şehriyârî sekseniki tarihinde vukü‘ bulan sefere Lehlü tâifesi sebeb ve illet ve Moskovlu’nun memleketine tama‘ı olduğunu hiss ile memlekete kuvvetü’z-zahr-ı i‘ânet ve bu mukabelede dahi mükteseb-i sunûf-ı fevâid ve menfa<sup>1</sup> at olup velhasıl</span></p>
<p><span class="font15">Nazm:</span></p>
<p><span class="font15">Kavlince nuküd-ı atrâf bilâ-meşakkat tarafına seyelân ve tuhaf-ı bilâd min-gayri taleb semt-i câzibesine meyelân edüp bu nu‘ûmet-i hâl ve imtiyâzâta kanâ'at ile umûr-ı devlete ta‘rîzden mücânebet ve bir fehvâ-yi nazm</span></p>
<ul style="list-style:none;"><li>
<p><span class="font2"><sup>50</sup>S^I l<sup>J</sup>Vur. </span><span class="font0" style="font-variant:small-caps;">0İxaİ3</span><span class="font2"> J5C. pgK î L-tajî Vn-ş Qİ</span></p></li></ul>
<p><span class="font15">îttifâk-ı ârâ ile nazm-ı şevârid-i umûr-ı saltanat edenlere dahl-i bî-câdan mübâ‘adet ve şart-ı ittifâka ri‘âyet lâzım iken kemâl-i tereffüh ve tena‘umdan tevellüd eden batar u gaflet hasebiyle bu emr-i (76a) gayr-i ma<sup>1</sup> külden fâriğ olmayup mağlûbiyet-i etbâ<sup>1</sup> ve teseyyüb-i levâhik ü eşyâ dahi kendüyi mevzû‘-i bahs ve menfur-ı tıbâ<sup>1</sup> edüp, giderek hussâd ve a‘dâsı fursat-yâb ve gerde ve nâ-gerde mesâvî ve kabâyihini îsâl-i sâmi‘-i şehriyâr-ı âlî-cenâb ve nefy ü tağrîbi bâbmda ihzâr-ı esbâb etmişler idi. Ancak müşârünileyh kesret-i ta‘allukât ve havâşi ile meşhûr ve nefyi bâ‘is-i güft [ü] gû olmak mahzûru hâtır-ı şahâneye hutûr ve bu râz-ı müstetir vicâhen sadrıazama ifşâ olunup “emr-i hümâyûnda su‘ûbet-i nâ-bûd ve tenfîz-i hükm-i sultânî şimdi mümkündür” deyü istirhâs ve def-i mahzûr ile fılhâl çavuşbaşı ağayı memûr ettiğinden başka o havâlide mütenekkiren geşt ü güzâr etmek husûsunu yeniçeri ağasına îmâ ve iş<sup>1</sup> âr etmişidi.</span></p>
<p><span class="font15">Çavuşbaşı ağa emr-i celîlü’ş-şânı irâet ve derhâl inkıyâd ve itâ‘at edüp çavuşlar kâtibi mübâşiriyeti ile Gelibolu’ya isrâ ve çok geçmeden a‘dâsı medd-i rişte-i iftirâ ve hücceten azimet maddesini ilkâ ile bakıyye-i ömrünü ifnâ eylediler. Nitekim zîrde tafsili gelecektir. Münhal olan Rumeli sadâreti mukaddemâ pâye ile cevher-i ikbâli fiirûzân olan Dürrîzâde Nurullah Efendi’ye tevcih ve ihsân olundu.</span></p>
<ul style="list-style:none;"><li>
<p><span class="font14"><sup>49</sup> &nbsp;&nbsp;&nbsp;Sineklerden dolayı geyikler etrafa kaçıştı, sinek bilemedi hangi geyiğe musallat olsun.</span></p></li>
<li>
<p><span class="font14"><sup>50</sup> &nbsp;&nbsp;&nbsp;Bir diyara geldiğinde oranın halkının hepsi tek gözlü ise sen de tek gözünü kapa, (uyum sağlamak için söylenen bir atasözü)</span></p></li></ul>
<h3><a name="bookmark475"></a><span class="font15" style="font-weight:bold;"><a name="bookmark140"></a><a name="bookmark476"></a>Vürûd-ı Arîza-i Hân-ı Tiflis</span></h3>
<p><span class="font15">Bir müddetten berü Tiflis ülkesini teshir ve ma‘âdin-i sime zafer ile debdebe ve ihtişamını tevkır eden Tiflis Hanı Berkerek bârân-dîde ve tasarruf-ı mülk ü re‘âyâda tavrı pesendîde olduğundan ülke-i mezbûre halkı hükmüne râm ve civârmda bulunan hanlar dahi savletinden havf-nâk oldukları maTûm-ı hass u âm olup düvel-i gâlibeye bi’t-tab‘ mâil ve icrâ (76b) ettiği resm-i dostî ve safvet-i mazarratlarına hâil olup ez-cümle Rusyalu ile tarh-ı bezm-i muvâneset ve muhâdene sûretinde akd-i şurût-ı muhâdenet ve Devlet-i aliyye’ye dahi gâh ve bî-gâh mürâca'at üzere mülkünü himâyet eyler idi. Zend Kerim’in zuhûrundan tersân ve tarafından bir bâdire zuhûr etmek ihtimâlâtı hâtırmda cevelân edüp hem-hudûd olduğu Devlet-i aliyye’ye istinâd zımnında dâimâ fursat-hâh ve bir sebeb zuhûruna medd-i târ-ı nigâh eylediği hâlde Devlet-i aliyye-i ebediyyü’l-karâr Zend Kerim’i her taraftan tazyik irâdesiyle Azerbaycan halkını telif ve nâme ve atiyyât ile taltif ve mezbûru dahi bu iltifâta terdîf edüp zikr olunan iltifât maksad-ı aslîsine mutâbakat ile mezbûru serîr-i âverde-i mübâhât eyleyüp teşekkürü hâvi bundan akdem atebe-i ulyâya arîza-i ubûdiyet takdim ve emr ü nehy-i şehen-şâhîye inkıyâdım terkîm eylemişidi.</span></p>
<p><span class="font15">Hânân-ı Azerbaycan Zend Kerim’in etvâr ve reftârını hârice çıkarmak ve zuhûr ve taayyününden mahzûr tekevvün etmediği hâlde ke’l-evvel mutlakü’l-inân ve bir devletin makhûr-ı dest-i tasallutu olmamak fikriyle Devlet-i aliyye’ye lâ vü na‘am cevâbını veremeyüp mütereddid beyne’l-emreyn ve tecâfâ ani’l-cânibeyn hâletlerini izhâr etmişler idi.</span></p>
<p><span class="font15">Tiflis hanı cümleden kavi ve hûş-yâr ve mücâvir olduğu devletlerin hâline nazar ile istihrâc-ı âkıbet-kâr etmek hulâsa-i endîşe ve efkârı olup Zend Kerim’in eclâf-ı nâsdan olup etrâfa galebe ile bağteten zuhûrunu çekemeyüp bu hâl ile devleti pây-dâr olmayacağını mütâla‘a ettiyse dahi &quot;&nbsp;giderek Nâdir Şah gibi kesb-i ta‘ayyün (77a) ve taht-ı İran’da temekkün edüp muhâliflerini tedmîr ve memleketlerini teshîr etmek evhâmından dahi hâli olmayup Devlet-i aliyye’ye yalnızca istizhâr ve şâir Azerbaycan hanlarını verâsında bırakmak Zend Kerim’in cümleden evvel üzerine zikr olunan hanları taslît etmek ve müstazhir olduğu devletin imdâdı vürûduna dek hânmânı ber-bâd olacağını tasavvur ile bu dâü’l-izâle tedbîr-i dil-pezîr ile ilâç etmek makâsıdını tahsîle müsâra‘at ve Devlet-i aliyye’ye tav‘ u inkıyâddan hâsıl olacak vücûh-ı menâfi<sup>1</sup>-i hem-civârı olan hanlara ifade ile cümlesini fermân-ber-i Devlet-i ebed-müddet edüp, yedlerinden mu‘teddün-bih senedler ve mahtûm ve mumzâ vesikalar ahz ve dâiresinde olan ketebenin ser-âmedi Mirza Gergin ( &nbsp;&nbsp;&nbsp;&nbsp;&nbsp;) ile atebe-i aliyye-i cihân-dârîye</span></p>
<p><span class="font15">irsâl ve ba‘zı hedâyâ ile ihlâs ve ubûdiyy etini ikmâl eylediğinden başka, mirza-yi mezbûr Tiflis ham Devlet-i aliyye’ye an-samîmü’l-bâl bende olup Rusyalu’dan kat‘-ı peyvend-i ittihâd ve şâir Azerbaycan hanları dahi Zend Kerim’den bilkülliye tebrîd olunup emr ü nehy-i devlete münkâd ve ba‘d-ezîn taraflarından hilâf-ı rızâ-yi devlet bir vaz‘ u hareket zuhûr etmeyeceğini şifahen takrir ve îrâd ve keyfıyet-i mezkûrenin sıdk u hakikate makrûn olduğunu tekîd içün Çıldır vâlisinin meb'ûsunu işhâd eyleyüp Tiflis hanının mutâva‘atı ve şâir hanları ictizâb bâbmda sebkat eden hidmeti karîn-i istihsân ve bir sevb-i ferve-i semmur ve at takımı ve bir mücevher saat irsâliyle mağmûrîm, lutf-i bî-pâyân-ı şehriyâr-ı zamân oldu.</span></p>
<p><span class="font15" style="font-weight:bold;">Vukü‘-ıMÇ}jret</span></p>
<p><span class="font15">Kırım halkının istigâseleri hasebiyle bundan akdem asâkir ile meşhûn (77b) yedi kıt‘a kalyon hıtta-i Kırım’a irsâl ve esbâb-ı imdâd ve i‘âne istihsâl olunmuşidi. Sefâin-i mezkûrenin hübûb-ı bâd-i muhâlif ile o taraflara vusûlleri müyesser olmadığından berü yakaya avd ü insırâfları mesmû‘ oldiyse dahi el-yevm ne mahalde oldukları mechûl ve kapudan paşa tarafından tefahhus olunarak istikşâf-ı hâl emr-i ma‘kül görülüp, müşârünileyh dahi mahsûs menzil kayığı ta‘yîn ve vürûd-ı ahbâra havâle-i sem‘-i yakın etmişidi. Mürseli olan şahıs vârid olup sefâin-i mezkûre imdâd-ı mürsilü’r-riyâh ile sevâhil-i Kırım’dan Olta limanına lenger-endâz ve Rusyalu tarafından sefinelere ta‘arruz olunmayup, hanlık maddesi sûret-yâb oluncaya dek bir sefine ile kapudanı kalup şâiri avdet etmek bâbmda dest-bâz-ı niyâz olduklarını ve Olta Umanı iki yüz pâre sefâini ihâtaya vâfi metin ve müstahkem bir liman olup on bin asker ile hıfz u vikayesi mümkün olduğunu beyân ve gemiler avdet etmek lâzım olursa Moskovlu tarafından filhâl tabye ve toplar ile istihkâm verilüp vâfır donanma ve kırk bin kadar asker ile teshiri kabil olmayacağını takrir eyledi.</span></p>
<p><span class="font15">Rusyalu’nun tanzîm-i umûr-ı serbestiyet, da‘vâ-yi mu‘alleli ile Kırım’a duhûlü bir kâr-ı düşvâr ve taraflarından Şâhin Giray’ı cebren han nasb etmek mûcib-i muhâzir ve ihtâr olup liman-ı mezkûrun hıfzı ve Kırım’a i‘ânetin esbabı şimdiden ihzar olunmak vâcibât-ı umûrdan add olunup bu keyfiyet Kııım seraskeri Vezir Ali Paşa’ya ber-vech-i tafsil tahrîr ve maiyetinde olan askerden sekiz bin nefer ifrâz ve limanın (78a) vikayesi bâbında tesyîr veyâhud bi’n-nefs kendüsü varup bu emr-i hatîri temşiyet-pezîr eylemesi tezkîr ve tahyîr olunmuşidi.</span></p>
<p><span class="font15">İrâde-i devlet müşârünileyhe ay ân oldukta a‘dânın sefâin-i devlete adem-i müdâhalesi kemâl-i hadi‘a ve mekrinden neşet ettiği zâhir ve Şâhin Giray gailesini ber-taraf ettikten sonra Olta limanını zabt içün mecmû‘-ı kuvvetini sarf ile sefinelere îrâs-ı hatar eyleyeceği vârid-i hâtır olup Tatar’ın def-i ıztırâbı cihet-i uhrâ ile mutasavver ve sefinelere maazallah hatar tatamık eylese âr u nakîsası devlete rücû‘ ile îrâs-ı keder eyleyeceği mukarrer olduğundan başka mahall-i mezkûr câ-yi tahassun ittihâz olunsa bile Kırım’a hücûm zımnında araba ve deve tedâriki müte'assir ve Kırım ülkesi meftûhü’l-etrâf olup, her cânibini tahkim Rusyalu’ya müte‘azzir olmağla <a name="footnote69"></a><sup><a href="#bookmark477">69</a></sup><sup></sup>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Lmevsim-i sayfda her tarafına yanaşmak emr-i yesîr</span></p>
<p><span class="font15">olduğunu ifâdeden başka Kırım adasının taraf-ı vâhidini zabt ile teshiri mümteni<sup>1</sup> olup tedârükât-ı kaviyye ile birkaç taraftan hücûm ve iktihâma muhtâc olduğunu tezkâr ve bu ihtimâlât merdûd-ı vâhî add olunup, herçih bâdâ-bâd sûretinde amel olunmak emr olunduğu hâlde cevâb-ı kafiye intizârını iş‘âr eyledi.</span></p>
<p><span class="font15">Devlet-i aliyye’nin irâdesi ve müşârünileyhin ifâdesi erkân-ı saltanat ile lede’l-müzâkere muktezâ-yi hâl ne ise icrâ olunmak bâbmda Bâbıâlî’de akd-i encümen-i müşâvere olunup müşârünileyhin tafsil ve ıtnâb ettiği muhâziri herkes teslim akabinde kapudan paşa Olta’da olan sefain kapudanları Rusyalu’ya muhârebe içün gelmeyüp Tatar ahvâline ve miyânede vâki<sup>1 </sup>(78b) husûmetin sebebine vuküf içün geldiklerini ve muhtâc oldukları su ve şâir levâzımm tahsilinde zahmet ber-taraf olup Rusyalu’dan şimdilik bir vaz‘-ı nâ-bercâ zuhûr etmediğini tahrîr eylediklerine binâen liman-ı mezkûrdan münfekk olmayup Rusyalu tarafından husûmete müte‘allik keyfiyet tahakkukunda Sinob tarafına avdet ve serasker paşanın emr ü nehyiyle hareket etmeleri bâbmda kapudanlara müekked tahrîrât irsâl eylediğini beyân ve bu tedbîri dahi ehl-i meşveret istihsân edüp, serasker paşaya mukaddemâ işâret olunduğu vech üzere yedi sekiz bin asker ifrâz ve irsâliyle cemiyetini tefrik münâsib görülmeyüp sefain-i mezkûre Sinob’a munsarif olmak lâzım geldikte tertîb-i evvel olan kırk bin askerin cemi<sup>1</sup>-i mühimmât ve edevât ve kâffe-i levâzımâtım görüp, donanma-yi hümâyûn ile kapudan paşanın Bahr-i siyâh boğazından çıktığını tahkik eyledikte kendüsü dahi Sinob pişgâhında mevcûd olan sefâine rükûb ve münâsib gördükleri iskelelerin birinden hurûc ile istihlâs-ı Kırım’a ikdâmları rey-i mergüb olduğundan başka Tolçı’dan îsmâil tarafına mürûr içün cisr binâ ve Özi’ye imdâd etmek ve iki kıt‘a çekdirme Özi sâhilinde bulunmak maddeleri meclis-i meşverette istisvâb ve iktizâ eden mahallere ifâde ve işrâb olundu.</span></p>
<h3><a name="bookmark142"></a><span class="font15" style="font-weight:bold;"><a name="bookmark478"></a>İntişâr-ı Mezheb-i Bâtıl-ı Katolik Der-miyân-ı Ermeniyân ve Men‘-i îşân</span></h3>
<p><span class="font15">Ermeni tâifesi memâlik-i A‘cam’dan Azerbaycan ülkesine muzâf olan Ermen zemine veyâhud ol diyârda hâkim olan Ermenyar’a mensub (79a) olup altı yüz târihlerine gelince Ruha ve Antakya ve Van ve Sivas ve Erzurum’a Ermeniye-i Suğrâ ve Azerbaycan’a Ermeniye-i Kübrâ ıtlâk olunup, Konya taht-gâhmda câlis olan Sultan Gıyâseddin zamânmda zikr olunan memâlik ber-vech-i tedriç Sultân-ı müşârünileyhin kabza-i tasarrufuna girüp mâlik-i kadîmleri hâlik ve kendüleri cizyetü’r-râse rızâ-dâde olarak def-i mahâvif ve mehâlik etmişler idi. <a name="footnote70"></a><sup><a href="#bookmark479">70</a></sup><sup></sup>o»Lill &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;eâbj</span></p>
<p><span class="font15">mefhûmu üzere Devlet-i Selçukiyân münkariz ve mülûk-i sütûde-sülûk-i Osmaniye muntahiz oldukta bilâd-ı mezkûreyi feth ü teshir ve tavk-ı ita‘ate duhûl etmeyenlerini kahr u tedmîr edüp Sultan Murâd-ı râbi‘ vaktine gelince kendülerine mahsûs olan âyîn-i bâtıllarını kadîmi üzere icrâ ve batriklerinin sözünü ısgâ ederler idi.</span></p>
<p><span class="font15">Târih-i mezkûrda münbit zehr-giyâ-yi hevâcis ve vesâvis olan ba‘zı papas, katolik mezhebinin ittisâ‘ını beyân ve hâşâ Hazret-i îsâ’nın vekili olmak zu‘m-ı fasidiyle Roma’da mukîm olan papa perhizleri hegâmmda lühûm-ı bahriyeye ruhsat verüp günahlarını bahş içün yedlerine memhûr sened i‘tâ eyleyeceğini inbâ ile ekserini tahvil ve gürûh-ı mestureyi bir kat dahi tadlîl ve bir desiseyi i'kâdan garazları re‘âyâ-yi devletten tebrîd ve taraflarına imâle ile emr ve hükümlerine tahsis ve tecrîd olduğu mütebeyyin ve men<sup>1</sup> ü zecrleri husûsu müte‘ayyin olduğundan fazla o târihte takarrüb ve ihtisâs ile şöhret-nümâ olan Abaza Paşa’mn ahad-i esbâb-ı katli dahi bu madde olduğu vekâyi‘-şinâsân-ı rüzgâra hüveydâ olup hâsılı tâife-i (79b) mezkûre iki fırkaya münkasim ve ahadü-hümâ-âhire muhâsım olup birbirinin mezbûhu olan hayvanâtı eklden ibâ ve katolik mezhebini tercih edenler millet-i İslâmiyeye a‘dâ ve sırf Ermeni olanlar dâimâ izhâr-ı meyi ü incizâb iddi‘âsmdan başka katolik âyininde bulunan mütemevviller Efrenc memleketinde birer kiliseye tasarruf ve evlâd ve akâriblerini seyahat ve iktisâb-ı ma‘ârif zemininde o taraflara sevk ve tanzîm-i havâyiclerinde ihtiyâr-ı teceşşüm ve tekellüm edüp sarraflık hirfeti münâsebeti ile devâir-i kibâra tereddüt ve istİrâk ettikleri serâir-i devleti müntemi oldukları milele iblağda kemâl-i mertebe takayyüd ederler idi.</span></p>
<p><span class="font15">Bundan başka memâlik-i mahrûsede eben an cedd temekkün ile sâye-i devlette iddihâr eyledikleri emvâli katolik olmak takribi ile ba‘de’l-helâk diyâr-ı Efrence nakl ve îsâl şurût-ı âyinlerinden olup, bu maddeden dahi Devlet-i aliyye’ye ne derecelerde zarar u hasâret terettüb eyleyeceği zâhir olduğundan başka nüfûs-ı habise erbâbı fîlasl fesâda mütemâyil ve müncezib ve mizâclarma muvâfık hevâ vü heves ve umûr-ı hâdiseye tâlib ve münsehib olup giderek zikr olunan âyîn-i bâtıl bu iklimde şâyi ve Ermenilerin cümlesi bu tarîka tabi<sup>1</sup> olup tasarrufât-ı hakikiyeleri eyâdî-i Efrence dâhil ve lafzan iddi‘â-yi ra‘iyyetten gayri devlete faydaları olmadığı cezm rütbesine vâsıl olup, bu esbâb ile katolik mürdelerini hufrelerine ilkâdan Ermeni batriki keff-i yed ve âyîn-i kadîmlerine ircâ‘a vesile add edüp birkaç defa tarafeyn rikâb ve Dîvân-ı âlî’ye arz-ı hâl ile ifâde-i merâm (80a) ve ahadü-hümâ-uhrâ töhmet-âlûd ederek ahz-i intikam sevdalarına düştükleri hâtır-hırâş erbâb-ı nakz u ibrâm olmağla da‘vâlarınm akdem ve ehemmi olan ref-i mürde husûsu âyîn-i kadîmlerine tatbîkan tanzim ve Âsitane ve memâlik-i mahrûsenin şâir mahallerinde Katolik mezhebini ihtiyâr ile mûcib-i fesâd-ı azîm olanları dahi garaz ve ivâzdan ârî olarak tahkik akabinde tedîb-i mâlâyelıkleri icrâ olunmak takririyle ifâde ve tefhim eylemek bâbmda Ermeni batrikine hitâben müekked ve müşedded fermân-ı âlî ısdâr ve semt-i duzaha kâ’id olan batriklerinin delâlet eyledikleri âyîn-i kadîmleri üzere hareketten imtinâ<sup>1</sup> üzere olanlar hıfzen li’l-nizâm mazhar-ı darbü’r-rikâb olarak âhara ibret olacakları beyâniyle tahvîf ve inzâr olundu.</span></p>
<p><span class="font15">Tetimme: Bu fesâdın defi el-hâletü hâzihi mümkün olmayup, Katolik mezhebini ihtiyâr ile Efrenc tâifesine rabt-ı peyvend ta‘alluk eden sarraf ve şâir ticâretle melûf olan re‘âyâ ba‘zı bî-kes eytâm ve şâir mütemevvilân-ı İslâmî ribh-i zâid ve arz-ı fevâid ile fîrîfte edüp yedlerinden nuküd-ı mevcûdelerini iğtisâb ve bir müddet def-i nemâ-yi mu‘ayyen ile lezzet-yâb ettikten sonra yedlerinde olan emvâl-i nâsı müte‘allik oldukları düvel-i Efrence irsâl ve te‘âmül üzre olduğumuz akçeler zimemde terâküm ve ahzi mümkün olmuyor maglatalarıyla mechûlü’l-ahvâl birkaç kimsenin temessüklerini ibrâz ile medfû‘u makbûzdan ziyâde göstererek izhâr-ı sûret-i iflâs ve birkaç mâh ihtibâsdan sonra düvel elçilerinin biri tavassut ile ba‘zen sıfrü’l-yed olduğunu i‘mâ ve ala-tarîk (80b) ü’l-guramâ ashâb-ı emvâli irzâ ile istihlâslarma dikkat ve i‘tinâ ettikleri akabinde bakıyye-i nuküdun beher sâl ribh ve faiz mukavvemini Frengistan’dan celb ile kesb-i refâhiyet ve icrâ-yi mezak eyledikleri vâreste-i ityân-ı delil ve mücerred ashâb-ı emvâli ikâz ve tehvîl kasdiyle keyfiyet-i mezkûre bu mahalle tezyîl olundu.</span></p>
<h3><a name="bookmark480"></a><span class="font15" style="font-weight:bold;"><a name="bookmark481"></a>Azl ü Nasb-ı Kâdı-i İstanbul ve İstînâf-ı Tenbîh be-Küttâb-ı Aklâm</span></h3>
<p><span class="font15">İstanbul Kadısı Abdülvâhid Efendi tekmîl-i eyyâm-ı hükümet ve ulemâ-yi a‘lâmdan Müftîzâde Ahmed Efendi işbu Rebîülevvel’de bâ-rütbe-i Anadolu İstanbul kâdılığiyle kesb-i rif at eyledi.</span></p>
<p><span class="font15">Ketebe-i aklâm vaktiyle kalemlere gelmemekle ashâb-ı hâcet ve inkızâsı mühimm olan mesâlih-i devlet resîde-i hayyiz-i tehîr-i utlet olduğuna binâen bundan akdem vaktiyle kaleme gelüp gitmeleri bâbmda kat‘iyyü’l-medlûl buyuruldular, tahrîr olunmuş idi. Bir mâh kadar bu üslûb üzere îb ü zâhib ve ke’l-evvel bî-vakt hareket ile ta‘tîl-i umûr ettikleri sâmi‘a-res-i sadr-ı vâlâ menâkıb olduğuna binâen mukaddemâ sâdır olan emr-i âlî tecdîd ve va‘d ü va‘îd ile tekîd olundu.</span></p>
<h3><a name="bookmark143"></a><span class="font15" style="font-weight:bold;"><a name="bookmark482"></a>Fevt-şüden-i Vâli-i Bağdad ve Tevcîh-i Eyâlet-i Mezbûre be-Hasan Paşa</span></h3>
<p><span class="font15">Bağdad vâlisi olan Vezir Abdullah Paşa ilel ü emrâz-ı gûnâ-gûn ile nâlân ve zebûn olduğu o tarafa memûr Sırrı Selim Efendi tarafından resîde-i sâmi‘a-i hümâyûn olmuşidi. Ahvâl-i Irak’a vukuf ve ıttıla‘ı olup el-yevm Musul vâlisi bulunan Vezir Haşan Paşa’ya nihânî kâimmakâmlık emr-i şerifi tesyâr ve öyle bir hâlet zuhûr ettiği an Bağdad’a revân (81a) olması iş‘âr olunmuşidi.</span></p>
<p><span class="font15">Abdullah Paşa mübtelâ olduğu illetten tahlîs-i cân edemeyüp sû-yi âhirete şitabân oldukta atbâk-ı ahâli ile Haşan Paşa’ya irsâl-i berîd ve vâki‘ olan keyfiyet ehl-i memleket tarafından arz-ı südde-i şehriyâr-ı bâhirü’t-teyîd kılmup, ahâlinin Haşan Paşa tarafına derkâr olan meyi ü incizâbı ve müşârünileyhin dahi ahvâl-i Irak’a usûrundan başka Bağdad’a takarrübü incâh-ı matlabma vesile olup şehr-i Rebîülevvel’in beşinci günü eyâlet-i mezbûre müşârünileyhe tevcih ve ısdâr-ı kabâle ve istihlâs-ı Basra ve tathîr-i hudûd umûru uhdesine tefviz ve ihâle kılındı.</span></p>
<p><span class="font15">Tercüme: Müteveffa-yi müşârünileyh, Süleyman Paşa memâlîkinden olup tedriç ile kethüdâlık mansıbma ihrâz ve tekerrür ile akrânı beyninde kesb-i imtiyâz etmişidi. Mukaddemâ beyân olunduğu vech üzere Bağdad’a vâli ve Hâlid Paşa gailesini ber-taraf ettikten sonra sît-i şöhreti o havâlide bâ‘is-i tamânînet-i ahâli olup târih-i mezkûrda illet-i piri ilel hâdisesine munzam ve hulûl-i ecel-i mev‘ûdiyle mücânisi olan türâbe müdgam oldu.</span></p>
<p><span class="font15">Müşârünileyh ednâ bir maddeyi hod be-hod tanzimden âciz ve hasr u gabâveti zâhir ve bâriz iken kethüdâlığı ve vezâreti hâlinde vâki‘ olan umûr-ı Bağdad’ı fevka’l-memûl tesviye ve rüyet bahtında olan sa‘âdet ve tâli‘inde olan kuvvetten neşet eylediğinden gayri fî-hadd-i zâta mütevekkil ve cehline mu‘terif ve sâde-dil bir zât olduğundan cenâb-ı Hak umûrunu teshil ve isti‘dâd ve kemâl müstelzim-i merâtibdir, itikadında olup ahkâm-ı takdir ve meşiyyeti hâtırdan ihrâc (81b) edenlere min-kıbeli’r-rahman bir nev‘-i tezlîl olduğu vâreste-i kal ü kıldır.</span></p>
<p><span class="font15" style="font-weight:bold;">Vukü‘-ı Harîk ve Krâat-i </span><span class="font15" style="font-weight:bold;font-style:italic;">Mevlid-i Şerif </span><span class="font15" style="font-weight:bold;">ve Tevcîh-i Kazâ-i Medine-i Münevvere be-Murad Efendi ve Havâdisât-ı Şâire</span></p>
<p><span class="font15">Şehr-i Rebîülevvel’in beşinci günü Fethiye Câmi‘i kurbinde vâki<sup>1 </sup>Kiremit Mahallesi’nde bir bakkal dükkânından zuhûr-ı âteş o tarafta bulunanların ahvâlini müşevveş edüp, beş altı saat kadar mümted ve memûrlara bâ‘is-i ta‘ab u kedd olduğundan herkes yed-i tazaru‘u dergâh-ı ulûhiyete medd edüp nâ-gâh avn-i sübhânî bedîdâr ve itfâ-yi nâr ile umûm-ı vâreste-i gumûm u ekdâr oldu.</span></p>
<p><span class="font15">Şehr-i mezkûrun onikinci günü deb-i dîrîn-i devlet-i ebed-karîn üzere Sultan Ahmed Câmi‘-i şerifinde nazm-ı güzîn-i Mevlid-i hayrü’l-mürselîn krâati ile huzzâr-ı meclis feyz ve rûhâniyete hem-dem ve mûnis oldular.</span></p>
<p><span class="font15">Sâbıka sadr-ı Rum olan Mehmed Murad Efendi bundan akdem Gelibolu’ya nefy ü teb‘îd olunup intizâr-ı ferah ferec ile dîde-be-râh-ı ümîd iken hakkında olan si‘âyet gün be-gün mütezâ‘if ve bu sebeble aksâm-ı gazab hakkında müterâdif olup mahzâ Asitâne-i devletten dür ve melûf olduğu râhat ve âsâyişten mehcûr olmak kasdiyle tarafına Medine-i Münevvere kazâsı tevcih olunup ol bâbda ısdâr-ı menşûr kılındı.</span></p>
<p><span class="font15">Garibe: Medîne-i Münevvere kazâsı bi-hasebü’n-nevbe Otlukçuzâde’ye tevcih olunmak tasmîm ve bu keyfiyet mûmâileyhe tefhim olundukta kuvvet-i bedeniye şurût-ı hacdan olduğunu îrâd ve pîrliğini illet eyleyerek afvını niyâz ve irtiyâd eylediğini Murad Efendi’nin bed-hâhlarına mecâl-i kelâm olup (82a) kuvvet-i mâliye ve bedeniyesi her taraftan zikr ü beyân ve bi-hasebi’l-beşeriyye kendüsünden sudûr eden uyûb-i zünûbi o buk‘a-i mübârekede bi’l-istiğfâr izâle eder ma‘nâlariyle Medîne-i Münevvere tevcihini istihsân eyledikleri ba‘zı mevsûkü’l-kelim kimselerin ihbâriyle sâmi‘a-res-i erbâb-ı ittifak olup Otlukçuzâde’nin dahi Medîne-i Münevvere kazâsmın kabûlünde îrâd ettiği özr-i müvecceh makbûl olmayup, hilâf-ı âde rütbesi bilâd-ı erba'aya tenzil ve mâdûnî olanları üzerine takdim ile tahcîl ve tezlîl olundu.</span></p>
<p><span class="font15">Murad Efendi hakkında tertîb olunan isâet-i a‘vân ve ensârına sirâyet edüp Beytülmâl kâtibi ettiği Şem‘dânîzâde ve Ağa Kapusu kassâmı ettiği eniştesi Müderris îzzet Efendi mülâbese-i ittisâl ile birer mahalle tağrîb ve irsâl ve ekâbir-i kudâttan Çeşmîzâde dahi isâbet-i ayn-ı a‘dâ ile nazar-ı i‘tibârdan sâkıt ve o dahi hibâle-i teng-i bend-i gurbete murtabit oldu.</span></p>
<p><span class="font15">İstanbul’dan mağzûl ve Anadolu sadâretine nigeh-endâz-ı memûl olan Hayatîzâde Mehmed Said Efendi hulf-i matlabdan tersân ve buna dâir ba‘zı havâdis istimâ* ettiğini huzûr-ı fetvâ-penâhîde zebân-güzâr-ı beyân olup, umûr-ı tevcîhât meşiyyet-i Hakka makrûn olduğunu müşârünileyh imâ ve irâdesini ihfa eylediği Hayâtîzâde Efendi’ye îrâs-ı şübhe ve gümân ve filhâl bu mazmûnda bir arz-ı hâl yazup Cuma günü Ayasofya’da arz-ı pîş-gâh-ı hidîv-i zamân edüp bu vaz‘-ı nâdir şeyhülislâm efendiye sebeb-i şiken-i hâtır olup, sâhilhânesinde meks ü ikâmeti takrîr ile cihet-i tedibini (82b) teshil ve mûmâileyh belâ-yi hırs ile yalıda mahbûs olmak beliyyesini hod be-hod tahsil eyledi.</span></p>
<p><span class="font15">Mora ceziresi istilâ-yi kefereden vâreste oldise dahi eyâdî-i eşkıyâ-yi Amabud’a giriftâr ve muhassılı olan Vezir Morevî Ahmed Paşa gürûh-ı mezbûru ihrâca muktedir olmadığından re‘âyâ pâ-zede-i mazarr ve memleket târ-mâr olduğundan nazar-ı kat‘ ile kendüsü dahi bir taraftan tecrîm-i re‘âyâ ve celb-i emvâl-i fukarâ eylediği südde-i seniyye-i cihân-dârîye inhâ olunup mâh-ı mezbûrun yirmibeşinci günü mansıbı Eğriboz muhâfızı olan Vezir Mehmed Paşa ile mübâdele ve eyâlet-i Şam, urbân ile hüsn-i sülûku şuyû‘una binâen Azmzâde Vezir Mehmed Paşa’ya ve eyâlet-i Trablus mîrimîrândan müşârünileyhin mahdûmu Yusuf Paşa’ya ihâle olundu.</span></p>
<p><span class="font15" style="font-weight:bold;">Hareket-i Donan ma-yi Hümâyûn ve Murahhas-şüden-i Kapudan Paşa ve Serasker Paşa be-Mükâleme</span></p>
<p><span class="font15">Ahâli-i Kırım ve kabâil-i Tatar’a imdâd zımnında berren ve bahren tertîb-i ecnâd mukaddemâ tasmîm-geHs-i devlet-i gazâ-i i'tiyâd olduğuna binâen mersâ-yi tersâne-i âmirede </span><span class="font15" style="text-decoration:underline;">m ^u</span><span class="font15">d olan merâkib-i bahriyenin fî-esra‘i’l-eyyâm levâzımı itmâm olunduğu kapudan paşa tarafından arz ve ifhâm olunmuşidi. Rûz-ı Hızır takarrüb eylediğine binâen müşârünileyhin alay gösterüp Bahr-i siyâh tarafına şakka-güşâ-yi azimet olduğu haberi Kırım seraskeri Vezir Ali Paşa’nm resîde-i sâmi‘a-i ittikânı oldukta memûr olduğu askerin verâsını alup ihzâr ettiği askeri sefâine teşhîn ve imlâ ve ale’t-te‘âkub o tarafa sevk ve izcâ eyleyeceği mütâla'a (83a) ve bu mülâbese ile kapudan paşanın teveccüh ve azimetinde izhâr-ı sûret müsâra‘a olunmağla işbu şehr-i Rebîülâhir’in onuncu ve Rûz-ı Hızır’ın dördüncü günü kapudan paşa alay gösterüp huzûr-ı hümâyûnda iktisâ-yi hiPat ile âric-i me‘âric-i mefharet ve bilâ-tevakkuf Bahr-i siyâh boğazından hurûc ve memûr olduğu mahalle bâd-bân-güşâ-yi azimet olmasını şehriyâr-ı mekârim-âde şifâhen tarafına ifâde ve Beşiktaş pîşgâhmda bâd-i muvâfık hübûbuna dîde-i intizârı güşâde eyledi. Müşârünileyhin donanma-yi hümâyûn ile azîmeti serasker-i müşârünileyhe ihbâr ve bir an akdem icrâ-yi memûriyete kendü dahi berzede-dâmân-ı ihtimâm olması bâbında hükm-i cihân-mutâ‘ ısdâr olundu.</span></p>
<p><span class="font15">Kapudan paşanın donanma-yi hümâyûn ile Karadeniz’e memuriyeti hasebiyle Akdeniz’in hulüvvi zâhir ve gayr-i mübhem ve lüsûs-i bahriyeden muhâfazası emr-i ehemm görüldüğünden müşârünileyhin kethüdâsı kifayet mikdârı sefâin ile Akdeniz’e ta‘yîn ve irsâl ve emr-i muhâfazada nakdine nesâr-ı gayret olmak tenbîhâtı zarf-ı gûş-i huşûna idhâl olundu.</span></p>
<p><span class="font15">Rusyalu maslahat-ı serbestiyeti tanzim ve ahâli-i Kırım ve kabâil-i Tatar’ı ilzâm sûretinde Kırım’a dâhil olup şurût-ı müsâlahayı vikayede ihtimâm üzere olduklarını Devlet-i aliyye sefâininin Olta limanına geldikleri hîn-i münâfı resm-i dostî taraflarından bir vaz‘-ı yed zuhûr etmediğini sened ittihaz eyledikleri her ne kadar hiyel-i âlem-i fırîblerinden ma‘dûd ise dahi zâhir-i hâlde vikâye-i şart iddi'âsmda oldukları hasebiyle o tarafa memûr olanlar maslahata nazar ile (83b) Kırım’dan Rusyalu’nun hurucu esbâbmı tahsil ve iktizâ eyledikte mükâleme ile bu hatb-i ehemmi teshil etmek sûreti nezd-i erkân-ı saltanatta fiT-i cemîl add olunup müşârünileyhimâya iki kıt‘a Ruhsatnâme tahrîr ve tesyîr ve mutabassırâne hareket ile şân-ı devleti her hâlde vikaye eylemeleri tenbîh ve tezkîr olundu.</span></p>
<h3><a name="bookmark146"></a><span class="font15" style="font-weight:bold;"><a name="bookmark483"></a>Tevcîh-i Vezâret be-Mikdad Bey</span></h3>
<p><span class="font15">Kırım seraskeri olan Vezir Ali Paşa on bin kadar tâmmü’s-silâh ve melûf reviş-i ceng ü kifâh asker-i güzide intihâb ettiyse dahi, asker-i mezkûru i'mâl ve idâreye kadir ve nüfûz-ı kelime ile kadr ü i‘tibârı zâhir bir şahs-ı mütemeyyizin başbuğ olmasını mûcibât-ı vakt-i hâl iktizâ ettiğini imâ ve eyâlet-i Sivas inzimâmiyle ekber evlâdı olan Mikdâd Ahmed Bey’e rütbe-i vâlâ-yi vezâret ihsân olunduğu takdirde Soğucak Kalesi’ne varup Rusyalu’nun kavlen ve fi‘len cezb ve imâlelerine takayyüd ve ihtimâm eyledikleri kabâili tedbîrât-ı akliye ile Rusyalu’dan tebrîd ve an-asl Devlet-i aliyye’ye merbût olan hablüT-metin itâ‘atlerin teşyîd etmek ve imkân müsâ‘id olduğu takdirde Taman ve şâir kılâ‘ı âverde-i dest-i zabt edüp menşûr-ı inkıyâdlarm tecdîd eylemek ma‘nâlarını berâhîn-i müselleme ile teyîd edüp, zikr olunan tedbîr-i muvâfık rey-i müşir ü müsteşîr olduğuna binâen şehr-i Rebîülâhır’ın onbeşinci günü mîr-i mûmâileyhe Sivas</span></p>
<p><span class="font4">Ş</span></p>
<p><span class="font15">eyâletiyle câh-ı vâlâ-yi vezâret i‘tâ ve Erzurum Eyâleti dahi pederi ' müşârünileyhe teksîr-i sevâd-ı asker mülâhazasiyle tevcih buyrulup selefi</span></p>
<p><span class="font15">Seyyid İbrâhim Paşa (84a) Kars muhâfazasma bi’l-iktizâ ba‘s u isrâ olundu. &nbsp;&nbsp;&nbsp;&nbsp;&nbsp;&nbsp;&nbsp;&nbsp;,</span></p>
<h3><a name="bookmark147"></a><span class="font15" style="font-weight:bold;"><a name="bookmark484"></a>Nakl-i Hümâyûn</span></h3>
<p><span class="font15">Mevsim-i şitâ hayyiz-i resân gayet ve basit gayr-i envâ‘-i ezâhir ü nebâtât ile nümûne-nümâ-yi sahn-ı cennet olup aşk-ı şâhid-i gül, ârâm-rübâ-yi bülbül ve hevâ-yi serv-i ser-âzâd, fâhte-i bî-nevâye sebeb efzâyiş-i dâd u feryâd olup çeşm-i nergis, dîde-i nîm-mest-i hûbâne meşâkil ve safahât-i zerrin ve cennât-ı erbâb-ı lev‘at ve muhabbete mu‘âdil sünbül-i ham der-ham şebîh-i zülf ü perçem ve lâle-i sürh-fam revnak-şiken-i câm-müdâm olup, verd-i mutarrâ ahmer-i fanî-i ruhsârdan hacil ü şerm-sâr ve nesîm-i urd-ı behişt-mânend kâkül-i hûbân-ı anber-rîz ü müşg-bâr olup velhâsıl</span></p>
<p><span class="font1" style="font-weight:bold;">JjC. &nbsp;&nbsp;&nbsp;&nbsp;&nbsp;&nbsp;&nbsp;(■ ıSuu ila.j IgH</span></p>
<p><span class="font1" style="font-weight:bold;">ı^j^j 0^4 &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;</span><span class="font3" style="font-variant:small-caps;">cl</span><span class="font1" style="font-weight:bold;">ıJ Lûls jtasiı &nbsp;&nbsp;&nbsp;jâ </span><span class="font3" style="font-variant:small-caps;">ja</span><span class="font1" style="font-weight:bold;"> jiij</span></p>
<p><span class="font1" style="font-weight:bold;">^Lall &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;.13j iLlâilâ. &nbsp;&nbsp;&nbsp;&nbsp;&nbsp;&nbsp;&nbsp;&nbsp;&lt;.&quot;1^ j</span></p>
<p><span class="font15">ma'nâları hâtır-ı feyz müzâhir-i mülûkâneden cilve-ger olup mâh-ı mezkûrun onaltmcı ve mâh-ı eyârın ikici Charşenbih’de Beşiktaş Sarayı’na nakl ü hareket ve istinşâk-ı nefehât-ı bahar ile kesb-i tarâvet buyurdular.</span></p>
<h3><a name="bookmark148"></a><span class="font15" style="font-weight:bold;"><a name="bookmark485"></a>Fevt-i Vâli-i Diyarbekir Vezir Halil Paşa ve Vukü‘-ı Tevcîhât-ı Vüzerâ-yi İzâm</span></h3>
<p><span class="font15">Kul kethüdâlığmdan ma‘zûl iken rütbe-i vezâretle Diyarbekir Eyâleti tevcih olunan Elhac Halil Paşa ecel-i müsemmâsiyle azm-i dâr-ı ukbâ edüp, münhal olan mansıbı Kudüs Sancağı’na mutasarrıf olan Vezir Gazi Ahmed Paşa’ya tevcih olunup, Bender muhâfazasmda olan Vezir Mehmed Paşa’ya Haleb Eyâleti ve selefi Vezir îbrâhim Paşa’ya Kilis ve A‘zaz sancağları ve Yergöğü muhâfazasmda olan (84b) Vezir Seyyid Haşan Paşa’ya Bender</span></p>
<ul style="list-style:none;"><li>
<p><span class="font14"><sup>53</sup> Bu beyitler Selanik ve Mısır kadılığını yapan eş-Şihâb el-Hafâcî’ye (1569-1659) atfedilir. </span><span class="font14" style="font-style:italic;">Reyhânetü ‘l-Elbâ</span><span class="font14"> kitabından alınmıştır: İlkbahar yeryüzünü öldükten sonra diriltti. Yaprakların dallarına damlalar serperek onu süsledi. Çiçekler etrafa saçtılar taneciklerini, sanki yeryüzü böylelikle zekâtını ödüyordu. Dereler şakırdıyarak hikâyeler anlatıyordu, suyun şırıltısı bu nağmelerle sabahladı.</span></p></li></ul>
<p><span class="font15">Kalesi’ni bi’n-nefs muhâfaza etmek şartıyla Aydın Sancağı ihsân ve bu zeminde cümlesine ısdâr-ı fermân-ı âlî-şân kılındı.</span></p>
<p><span class="font15">Müteveffâ-yi müşârünileyh Bağdad’a yeniçeri kitâbeti ile gelüp tavr u reflârı Süleyman Paşa merhûmun tab‘ına muvâfık geldiğinden Bağdad ağalığım istihsân ile hakkında ârife-i vezîrânesin ikmâl etmişidi. Ağalığı eyyâmı âsûde hâle tesâdüf edüp vakti dahi mümtedd olduğundan vâfır mâl iddihâr ve ırz u vekâriyle azl olunup kıbletü’l-âmâl olan Asitâne-i sa'âdet’e ilkâ-yi raht-kâr u bâr etmişidi.</span></p>
<p><span class="font15">Ocak tarafından ba‘zı muğlak umûra ta‘yîn ve her maddeyi dest-yârî-i akl u tedbîriyle teshil ve tehvîn eylediğinden dâhil-i katâr ve giderek kul kethüdahğı derecesini kesb ile sâhib-i iştihâr olup ta‘ayyün-i zâtisi yeniçeri ağası bulunan Kuyucu Süleyman Paşa’ya ba‘is-i hadşe-i derûn olup ednâ bir sebeb isnâdiyle makamından ib‘âd ve kayd-ı gurbetle endûh ve ekdârmı müzdâd etmişidi.</span></p>
<p><span class="font15">Pâk-tıynet gûşe-i gurbette hâr olsun mu hiç</span></p>
<p><span class="font15">Cevher âgûş-i sadeften dür olur kıymetlenür.</span></p>
<p><span class="font15">Fehvâsı üzere çok geçmeden hâdise-i Bağdad zuhûriyle kevkeb-i ikbâli fürûzân ve o havâli umûruna vukufu nümâyân olduğundan rütbe-i vezârete şâyân görülüp minvâl-i muharrer üzere vefat ve vedi‘a-i ruhûnu teslîm-i yedi hâdimü’l-lezzât eyledi. Müşârünileyh cesâret-i müfrita ile meşhûr ve tehdidini îkâ‘a kadir bir düstûr u vakur idi.</span></p>
<p><span class="font15" style="font-weight:bold;">Bed ü Hatm-i </span><span class="font15" style="font-weight:bold;font-style:italic;">Buhârî-i Şerîf</span></p>
<p><span class="font15">Kırım tarafına (85 a) memûr olan donanma-yi hümâyûn birkaç gün zarfında lenger alup Bahr-i siyâha feth-i şakka-i azimet eylemek memûl-i a‘lâ ve dûn iken</span></p>
<p><span class="font15">Keştî-i dil sâhil-i maksûda dil-teşne, velî</span></p>
<p><span class="font15">Lücce-i hayrette kaldım, rüzgârım yok gibi.</span></p>
<p><span class="font15">Mefhûmunca tehâlüf-i hevâ süfün-i mezkûreyi kırk gün kadar mahbûs-i deryâ edüp ba‘zı ehl-i</span></p>
<p><span class="font15">ven rûhânî esbâba meyi ü rükün ma‘nâlarını işâret ve </span><span class="font15" style="font-style:italic;">Kelâm-ı Kadîm’den</span><span class="font15"> sonra asahh-ı kütüb olan </span><span class="font15" style="font-style:italic;">Buhârî-i Şerîf</span><span class="font15"> tilâvetinde husûl-i matlab-ı mücerreb olduğunu delâlet etmişidi. Medine-i Münevvere sükkânmdan Hâfız-ı </span><span class="font15" style="font-style:italic;">Buhârî-i Şerîf</span><span class="font15"> olan Ebu’t-tayyib o esnâda Asitâne-i sa‘âdet’e gelmiş bulunmağla bulunmağla haklarında hüsn-i zann olunur yedi kimse ma‘iyetine terfik ve Enderûn-ı hümâyûnda krâat-i </span><span class="font15" style="font-style:italic;">Buhârî</span><span class="font15"> ’ye bed ile eser-i şerifi tahkik olunup, şöyle ki nısfına varmadan o derârî-i asdâf-ı nübüvvetin envâr-ı âsârı işrâk ve hübûb-ı bâd-i muvâfik ile mecrâ-yi deryâ indifâk edüp Karadeniz Boğazı’ndan sefâin-i donanma hurûc ile savb-ı matlûba cereyân ve bu keyfiyet cümleye ifâza-i sürûr-ı bî-pâyân eyledi.</span></p>
<p><span class="font15">“Matlab hâsıl oldu” deyü nısf-ı âhirin tilâveti terk olunmayup birkaç gün zarfında tetmîm ve krâate nâmzed olanlar hakkında atâyâ-yi şahâne ta‘mîm olundu.</span></p>
<h3><a name="bookmark486"></a><span class="font15" style="font-weight:bold;"><a name="bookmark487"></a>İhrâc-ı Mevâcib ve Vefât-ı Sadr-ı Rum NuruIIah Efendi ve Nasb-ı Esad Efendizâde Becâyeş</span></h3>
<p><span class="font15">İşbu Cumâdelâhire’nin beşinci Salı günü tavâif-i askerînin bir kist mevâcibleri ihsân ve üç günden sonra Paşa Kapusu’nda devr olup teşrîfât-ı seniyye ile sadr-ı vâlâ-şân ferîh ve cezlân kılındı.</span></p>
<p><span class="font15">Rumeli kazaskeri (85b) olan Dürrîzâde merhûmun necl-i necibi Nurullah Efendi Cuma dîvânında mizâcı münharif ve ta‘âmdan isti‘fa ile hânesine munsarif olup vücûduna ârız olan illet hummâ-yi vebâî olduğuna nisbetle edviye-i etibbâ</span></p>
<p><span class="font15">[Mısr]a‘: <a name="footnote71"></a><sup><a href="#bookmark488">71</a></sup><sup></sup>^jjâ ' &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Liâ jl</span></p>
<p><span class="font15">ma‘nâsına resâ olup Cumâdelâhire evâilinde terk-i hayât-ı müste‘âr ve azm-i dârü’l-karâr eyledi.</span></p>
<p><span class="font15">Mumâileyh otuzyedi târihinde rû-nümâ ve terbiye-i dâye-i feyz-i Hudâ ile kesb-i neşv ü nemâ ettikte hâriç ru’siyle dâhil-i dâire-i ulemâ olup yetmişbir senesinde ahad-i mevâlîden ma‘dûd ve seksenbeşte Mekke-i Mükerreme pâyesiyle mahsûd olmuşidi. Seksenaltı Receb’inde Kostantiyye’ye ile müşerref ve seksenyedide Anadolu sadâretiyle gûş-i i‘tibârı müşennef, doksanbirde Rumeli pâyesiyle mutayyeb ve doksanikide bilfiil Rumeli sadâretiyle dest-zen-i şevk u tarab olup târih-i mezkûrda vefat ve terk-i kâr u bâr-ı kâinât eyledi.</span></p>
<p><span class="font15">Müteveffâ-yi mûmâileyh ulûm-ı cüziyyede mâhir ve ibâre istihrâcma kadir kesret-i kütübe mâlik ve şâir ulûmda akrâmna müşârik idi. Bu takrîb ile Rumeli sadâreti münhal ve Esad Efendizâde Şerif Molla Efendi sâniyen sadâret-i mezkûreye şâyân ve mahall görülüp huzûr-ı sadr-ı âlîde iktisâ-yi hil‘at ve neşr-i ahkâm-ı şeri‘at eyledi.</span></p>
<h3><a name="bookmark151"></a><span class="font15" style="font-weight:bold;"><a name="bookmark489"></a>Tevcîhât-ı Vüzerâ ve Maktûlî-i Kethüdâ-yi Kul</span></h3>
<p><span class="font15">Kayseriye Mutasarrıfı Çatalcalı Vezîr Ali Paşa’nın dâiresinde izdihâm ve belde-i mezkûre halkı bu sebeble âvâre rû-yi râhat (86a) ve ârâm olup Rahmân li’l-fükarâ Kayseriye’den azl ve Eğriboz mansıbına isrâ ve Kandiye, Hanya Muhâfızı Vezîr Silâhdâr Emin Paşa’ya ve Hanya, Yazıcızâde Vezîr Mustafa Paşa’ya ve Resmo Sancağı, Yenişehirli Vezîr İsmâil Paşa’ya tevcih olunup iktizâ eden evâmir ısdâr ve taraflarına tisyâr olundu.</span></p>
<p><span class="font15">îsmâil ordusunda ağa olan bilfiil Kul Kethüdâsı Haşan Ağa îsmâil’e varmazdan mukaddem sevk-i askere memûr ve hidmet-i pâdişâhîden rû-gerdân olanlar kuvve-i batş ü celâdetiyle müdemmer ve makhûr olup Zağra-i atik kasabasından dahi birkaç şahs-ı muhâlifi i‘dâm ve ibret-i enâm etmişidi. İsmâil ordusunda tahaşşüd eden yeniçerilerin ba‘zısı firâr edüp verâlarından âdem ta‘yîni ile tuttuğunu mahbese vaz‘ edüp giderek mahbûslar mütekessir ve mukaddemâ ağa-yi mûmâileyh savletinden müteessir olanlar “mahbûslar kati olunacaklar imiş” şâyi‘asiyle cemiyet ve sell-i şemşîr-i gadr ü ihânet ile ağa-yi mûmâileyhi katle cesâret eylediler.</span></p>
<h3><a name="bookmark152"></a><span class="font15" style="font-weight:bold;"><a name="bookmark490"></a>Vilâdet-i Esmâ Sultan Aliyyetü’ş-şân</span></h3>
<p><span class="font15">İşbu şehr-i Cumâdelâhire’nin yirmibirinci hamîs günü sulb-i tâhir-i hazret-i şehriyârîden bir duhter-i hûrî-meniş pertev-pâş-i bîniş olup Esmâ Sultan ismiyle müştehir ve fılhal münâdîler nidâsı ile bu beşâret-i nev-âyende çâr-ı aktâr-ı cihâna münteşir olup top şenliği ile izhâr-ı sürür u şâd-mânî ve fukarâ ve mesâkîn neyl-i atâ-yi cihân-bânî ile tertîb-sâz-ı meunet-i zindegânî oldular.</span></p>
<h3><a name="bookmark153"></a><span class="font15" style="font-weight:bold;"><a name="bookmark491"></a>Azl ü Nasb-ı Şeyhülislâm</span></h3>
<p><span class="font15">Bir müddetten (86b) berü şeyhülislâm ve müftilenâm olan Esad Efendi’nin ekser-i evkâtı ilel ve emrâz ile güzerân ve bi’z-zarûre umûr-ı fetvâ muhtel ve perîşân olup birkaç defa mesnedinden tenzil olunmak niyâzmı tekrir ve tarafına der-kâr olan hüsn-i zann-ı şâhâne husûl-i matlabım peyveste-i mevki<sup>1</sup>-i tehir edüp bu esnâda niyâz-ı mükerrerine müsâ‘ade ve dilediği mahalde ikâmeti ifâde olundu.</span></p>
<p><span class="font15">Rumeli sadâretine mükerreren şeref-bahş olan Esad Efendizâde Şerif Efendi ser-âmed-i ulemâ ve fazl u kemâlde bî-hemtâ, edebiyatta bedî‘-i Hemedânî ve funûn-ı sâirede mu‘allim-i sânî, vâkıf-ı mezâyâ-yi umûr-ı devlet, müşkil-şâ-yi mu‘zilât-ı saltanat olduğu mekşûf-i zamir şehriyâr-ı pâk-tıynet olduğuna binâen işbu Cumâdelâhire’nin yirmibeşinci günü huzûr-ı hümâyûna da‘vet ve dûş-i istihkakına ferve-i beyzâ ilbâsiyle dest-nevâzende-i hürmet kılındı.</span></p>
<p><span class="font15">Münhal olan Rumeli sadâreti Dürrîzâde Ataullah Efendi’ye ihsân ve câh-ı mezkûr ümidinde olan Mollacıkzâde îshak Efendi’ye Rumeli pâyesi i‘tâsiyle cebr-i noksân olundu.</span></p>
<h3><a name="bookmark154"></a><span class="font15" style="font-weight:bold;"><a name="bookmark492"></a>Mübâdele-i Mansıb-ı Bosna ve Vidin</span></h3>
<p><span class="font15">Bosna Vâlisi Vezir Dağıstânî Ali Paşa bir iki seneden berü Bosna’da müstakarr ve tanzîm-i dâire ve cem<sup>1</sup>-i mâl-i vâfır eylediği zâhir olduğundan Vidin muhâfazasına ta‘yîn ve selefi sadr-ı esbak Silâhdâr Mehmed Paşa Bosna Eyâleti ile kadr ü i‘tibârı girân-bâr ve zerin kılındı.</span></p>
<h3><a name="bookmark155"></a><span class="font15" style="font-weight:bold;"><a name="bookmark493"></a>Vefât-ı Şeyhülislâm-ı Sabık Mehmed Esad Efendi</span></h3>
<p><span class="font15">Meşgale-i fetvâdan reh-yâb-ı ezâ ve maraz-ı mühlikine çâre-cû-yi şifâ olan Mehmed (87a) Esad Efendi</span></p>
<p><span class="font15">[Mısr]a: <a name="footnote72"></a><sup><a href="#bookmark494">72</a></sup><sup></sup>&lt;OjJ &lt;1 &nbsp;&nbsp;&nbsp;cb</span><span class="font3" style="font-variant:small-caps;">jJI</span></p>
<p><span class="font15">Câmmdan cür‘a-nûş-i memât ve işbu Recebülferd’in üçüncü günü âzim-i semt-i arasât oldu.</span></p>
<p><span class="font15">Tercüme: Müşârünileyh bin yüz ondokuz senesinde şeyhülislâm-ı be-nâm ve ilm ü kemâl ile meşhûr-ı enâm olan Vassaf Abdullah Efendi’nin sulb-i pâkize-siriştinden ser-nümâ-yi vücûd ve gehvâre-zîb-i şühûd olup, istîfâ-yi akl-ı heyûlânî ve istihsâl-i mukaddemât-ı cüvânî akabinde peder-i ma'ârif-güsterlerinden iktibâs-ı envâr-ı kemâlât ve bi-hasebi’l-isti‘dâd mirat-ı tab‘-nâki kâbil-i suver-i ma‘külât olmuşidi. Lisân-ı hâli <a name="footnote73"></a><sup><a href="#bookmark495">73</a></sup><sup></sup></span></p>
<p><span class="font15">terâneleriyle dem-sâz ve Mirzazâde Mehmed Efendi meşihatinde hâriç ruûsiyle dest-ârâ-yi i‘zâz olup, altmışdörtte tarîk-i sahîk, medâristen reste ve Galata Mevleviyeti’ne bâyeste olmuşidi. Altmışsekiz hilâlinde dest-yârî-i himmet-i peder ile Edime ve Mekke pâyelerini ihrâz ve emsâl ve eşbâhmı dağ-dâr-ı sûz ü güdâz edüp ba‘de’l-infisâl pederleri ile Bursa’ya âzim ve ıtlâkına dek müşârünileyhe müsâmir ve münâdim olup Âsitâne’ye vürûdunda halef-i vâlidi Dâmâdzâde Feyzullah Efendi yedinden tenâvül-i zehr-âbe-i keder ve fart-ı tecellüd ve sebât ile iğlâk-ı dervâze ve der edüp</span></p>
<ul style="list-style:none;"><li>
<p><span class="font3" style="font-variant:small-caps;"><sup>57</sup>IûS^</span><span class="font15"> (jAAİUI &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;</span><span class="font3" style="font-variant:small-caps;">jj</span><span class="font15"> &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Neşîdeleriyle</span></p></li></ul>
<p><span class="font15">tervîc-i nefs ve onbir sene İstanbul pâyesinde tevakkuf ile imrâr-ı yevm ü ems edüp târih-i mezkûrda ne bir kimseye ifşâ-yi râz ve ne bir kimseye menkûbiyetten halâs içün dest-niyâzı dirâz etmişidi. (87b)</span></p>
<p><span class="font15"><sup>58</sup>Û^&gt;JI ibâret olan <a name="footnote74"></a><sup><a href="#bookmark496">74</a></sup><sup></sup>&lt;E^lj &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;ve i‘ânet-i mâ-sivâyı kalbinden bi’l-</span></p>
<p><span class="font15">külliye izâle ve imâta eylediği hâlde &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;Uj</span></p>
<p><span class="font15"><sup>60</sup>(_ijjjJmâ-sadakmca takdîr-i Bârî tahrîk-i sâkin ve def-i mebâgız ve müşâhin ederek eyyâm-ı kürbeti sabâhü’l-îd sürûra münkalib ve dâmen-i ikbâl tarafına münsehib olup seksenikide Anadolu sadâretiyle harâret-i derûnu teskin ve seksendokuzda câh-ı vâlâ-yi meşihat ile dûş-i i'tibârı tezyin ve müddet-i kalîlede kat‘-ı derece ile ferâmûş-gerde-i gam-pîşîn olmuşidi.</span></p>
<p><span class="font15">İki sene yirmiüç gün zînet-bahş-i câh-ı meşihat ve ba‘de’l-azl ârâm-gâhı reyine ihâle olunduğuna binâen dâhil-i silk-i mülkü olan Mîrgûnoğlu Sâhilhânesi’nde bisât-ârâ-yi ikâmet olmuşidi. Bikaç gün meşgale-i dünyâdan ifrâğ-ı dimağ edüp fevti günü salât-ı subhu kaimen edâ ve visâdesine ittikâ ve ikrâr-ı vahdâniyet-i Hüdâ eyleyerek âzîm-i sû-yi ukbâ oldu. Nâ‘şı civâr-ı Hazret-i Hâlid’de vâki‘ Siyâvuş Paşa Türbesi etrâfmda vedi‘a-i hâk-i ıtr-nâk kılındı.</span></p>
<p><span class="font15">Müşârünileyh hüner ve ma‘rifetten hisse-mend ve sabr u tahammül-i nevâib-i rüzgârda şebîh-i kûh-i Elvend olup çelebi-mizâc, rûşen-minhâc, hukük-perver bir zât-ı mürüvvet-güster idi.</span></p>
<h3><a name="bookmark156"></a><span class="font15" style="font-weight:bold;"><a name="bookmark497"></a>Azl-i Sercebeciyân</span></h3>
<p><span class="font15">Bir zaman arpa emâneti ile iştigâl ve “mîrîde külli matlûbum vardır” deyü her bâr bast-ı makâl eden Ali Ağa’ya hakkü’s-sükût olarak cebecibaşılık tevcîh olunup ber-vech-i tedrîc matlûbunu istifa eyleyeceği va‘diyle (88a) tenşît ve tefrîh olunmuşidi. Dehân-ı pür-hezeyânma darb-ı hakeme-i sükût edemediğinden fazla, eyyâm-ı vebâiye takrîbi ile ocağlarm cümlesi hallerine göre mahlûl takdîm ve ocağında vâki<sup>1</sup> olan mahlûlâtm ba‘zısmı mûmâileyh nefsine istihlâs ve bâ‘zısını bey‘ ve bir mikdârrnı havass-ı etbâ'ına taksîm edüp bu keyfiyet münhiyân ihbâr ile gûş-güzâr-ı sadr-ı âlî-mikdâr olduğuna binâen fılhâl azl ile tedîb ve dergâh-ı âlî kapucu başılarmdan Süleyman Ağa mansıb-ı mezkûr ile tatrîb olundu.</span></p>
<p><span class="font15">Mûmâileyhin azliyle iktifâ, şâiri semt-i hıyânete iğrâ kabilinden olup binâen-alâ-zâlik birkaç günden sonra İsmâil ordusuna memûr ve mahall-i mezkûrda devlet-i hayattan mehcûr olup endahte-i ceyb-i kitmânî olan bin akçe mahlûl mûcib-i hayret-i erbâb-ı ukül oldu. Merkumun si‘a-i hâli ma'lûm ve erbâb-ı cihâda mahsûs olan rivâyete adem-i ihtiyâcı meczûm iken ahz ü sarfı suht-ı sırf makülesinden olan beytü’l-mâle bî-vech ve sebeb itâle-i dest taleb-i dünyâ ve ukbâda mûcib-i gazab-ı Rabb olacağı bî-reybdir.</span></p>
<h3><a name="bookmark157"></a><span class="font15" style="font-weight:bold;"><a name="bookmark498"></a>Fevt-i Haşan Paşazâde</span></h3>
<p><span class="font15">İstanbul kadılığından munfasıl olan Haşan Paşazâde Mehmed Said Efendi sâhilhânesinde mukîm iken İstanbul’a müstevli olan vebâdan birkaç mahall tebdil</span></p>
<p><span class="font15">[Mısr]a:<a name="footnote75"></a><sup><a href="#bookmark499">75</a></sup><sup></sup>^ oLi id</span></p>
<p><span class="font15">mefhûmunca âkıbet vahz-ı ta‘un kuvâ-yi hasbemâ nefsini za‘îf ü daîl edüp tekrâr sâhilhânesine ric‘at ve teslîm-i rûh ile azm-i dâr-ı âhiret eyledi.</span></p>
<p><span class="font15">Mûmâileyh Hisarcık senesi yeniçeri ağası olup ba‘de-berhe mine’z-zamân (88b) sadâret-i uzmâ ile vâlâ-şân olan Seyyid Haşan Paşa’mn sulbinden bin yüz kırkyedi tarihinde tevellüd ve pederlerinin ağalıkları vaktinde bir ze‘âmet ile visâde-i refâhiyete tevessüd etmişidi. Pederleri sadrıazam oldukta tarîk-i ulemâya mütemâyil ve ellialtı târihinde hâriç ruûsiyle hilâl-i kadr ü rif ati bedr-i kâmil olmuşidi. Yetmişdörtte Galata kazâsiyle mükerrem, seksen senesi evâsıtmda</span></p>
<p><span class="font15">Kahire-i mısr hükümetiyle câme-i i‘tibârı mutarraz ve mu'allem kılınup seksenbeşte Medîne-i Münevvere’ye kadı ve o buk‘a-i mübâreke halkı vaz‘ u tavrından râzı ve doksan senesinde hükümet-i İstanbul ile nâmzed ve târihi mezkûrda zahm-ı ta‘un ile mecrâ-yi nefsi münsedd olup Göksu havâlisinde inşâ ettiği çeşme soffasında defîn-i taht-ı türâb ve mütevakkı‘-i rahmet-i Rabbü’l-erbâb oldu.</span></p>
<p><span class="font15">Efendi-i mûmâileyh bahr-i zâhir-i fazâil ve reh-rev-i semt-i evâil mütâla‘ası metin ve fehm ü zekâsı rasîn olup kelime-i tehlîle risâle-i müstakıllesi ve âhir-i Sûre-i Zilzâle dâir bir makâle-i nâfi‘ası olduğundan başka Gelembeli îsmâil Efendi merhûmun fenn-i âdâbda tasnif ettiği metn-i lâtife bir şerh-i müfîd telif etmiştir.</span></p>
<h3><a name="bookmark158"></a><span class="font15" style="font-weight:bold;"><a name="bookmark500"></a>Vefât-ı Sadr-ı Rum-ı Esbak Mehmed Murad Efendi</span></h3>
<p><span class="font15">Mûmâileyh bundan akdem tevcih olunan Mekke-i Mükerreme emri vâsıl oldukta filhâl hükm-i cihân-bânîye imtisâl ve Şam’a doğru sevk-i semend-i isti‘câl etmişidi. Hilâl-i râhda dûçâr olduğu envâ‘-ı mihen ve hubb-i evlâd ü vatan vücûduna îrâs-ı ilel ve giderek ma‘mûre-i vücûdu muhtel olup (89a) Şam’a duhûlünün altıncı günü bu avârız-ı dil-hıraş ile müteessir ve mürg-i rûhu sû-yi melekûta tâir oldu.</span></p>
<p><span class="font15">Tercüme: Müteveffâ-yi mûmâileyh Damadzâde Feyzullah Efendi’nin gurre-i ayn-ibtihâcı ve sadef-i ömrünün dürre-i tâbende ve vehhâcı olup bin yüz otuz târihinde kadem-nihâde-i âlem-i kevn ü fesâd ve şöhret ve nâmı münteşir-i cemî‘-i emsâr ü bilâd olan Şeyh Murad Efendi’nin işâretleriyle nâm-yafte-i Mehmed Murad olup kırk târihinde rütbe-i hâriç ile cumû‘-ı müderrisîn-i kirâma dâhil ve altmışta Diyarbekir kazâsiyle rütbe-i mevleviyete vâsıl olup altmışsekiz sâlinde Edirne’de hâkim iken Mekke-i Mükerreme pâyesiyle dil-şâd ve yetmişbeşte İstanbul kâdılığiyle ber-murâd ve dokuz mâh mikdârı hükümet-i mezkûre ile ta‘dîl-i dâd ü sitâd eder iken necm-i ikbâli karîn-i muhâk-ı idbâr ve debdebe ve tumturakiyle geşt-i bâzâr eylediği hâlde azli haberi şâyi‘ ve derhâl halefi olan Mehmed Atıf Efendi’ye teslîm-i zimâm-ı hükümet ile hânesine râci‘ ohnuşidi. Seksen senesinde Anadolu sadâretiyle teskîn-i uvâm-ı mâcerâ ve seksenyedi târihinde Rumeli sadâretiyle tertîb-i esbâb-ı izz ü alâ edüp <a name="footnote76"></a><sup><a href="#bookmark501">76</a></sup><sup></sup>&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;û- j»! meselini bây ü</span></p>
<p><span class="font15">gedâ hakkında güyâ olmuşlar idi.</span></p>
<p><span class="font15">Ne hâl ise tekmîl-i yevm-i ma‘dûd ve melûf olduğu zevk u safâ ile tesmîn-i vücûd eyler iken merreten-ba‘de uhrâ sadâret-i mezkûreye pâ-nihâde-i i‘tilâ ve kabl-i inkızâü’l-müddet Gelibolu’ya nefy ü iclâ olunup Mekke-i Mükerreme’ye gider iken Şâm-ı şerifte</span></p>
<p><span class="font15">[Mısr]a: <a name="footnote77"></a><sup><a href="#bookmark502">77</a></sup><sup></sup>&nbsp;</span><span class="font3" style="font-variant:small-caps;">öjJ<sup>1</sup></span><span class="font15"> &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;dİ</span></p>
<p><span class="font15">magzâsınca <a name="footnote78"></a><sup><a href="#bookmark503">78</a></sup></span><span class="font3" style="font-variant:small-caps;"><sup></sup>lM jIj AAjj</span><span class="font15"> &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;müsemmâ (89b) ve</span></p>
<p><span class="font15">diraht-ı eyyâm-ı zinde-gânîsi nigûn-sâr-ı sahrâ-yi zevâl ve fenâ oldu.</span></p>
<p><span class="font15">Mûmâileyh hilye~i ma‘ârif ve ulûmdan sâde ve ihtisâ-yi akara tab'an mâil ve dil-dâde hânesi munâh-ı rekâib-i erbâb-ı ereb ve dâiresi mu‘âllel bi’l-garez olan kâr-ı düşvârın husûlüne min-akvâ’s-sebeb olup bâlâda beyân olunduğu vech üzere birkaç mahalde sâhil-hânesi ve Asitâne-i sa‘âdet’te mükellef ve müte‘addid hânesi olduğundan başka meclûbâtı vâsıl-ı rütbe-i kemâl ve cem‘-i tefârîk ü emvâl ile der-âgüş-gerde-i şâhid-i âmâl olup evlâd u ahfadı mütekâsir ve her biri bir nev‘-i müştehiyâta rükün ile mûmâileyhi mevzu<sup>1</sup>-i bahs-i ekâbir ettikleri zâhir ise dahi</span></p>
<p><span class="font15">[Mısra] a:<a name="footnote79"></a><sup><a href="#bookmark504">79</a></sup><sup></sup>/^ &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;4-y<sup>0</sup></span></p>
<p><span class="font15">Mefhûmu üzere ednâ hukuku olanlara ri‘âyet ve ba‘zı bî-keslere bezi ü infâk ile tesliyet şâmndan olup taşralarda kâr-güzâr âdemleri istishâb ve katı çok kimseyi rehyâb-ı tîğ-i âteş-tâb etmişidi.</span></p>
<p><a name="bookmark505"></a><span class="font15">Hüdâvendigâr-ı esbak cennet-mekân Sultan Mustafa Han tâbe-serâhu hazretleri rey ü tedbîrini istihsân ile gavâmız-ı umûr-ı devleti ba‘zen kendüsü ile meşveret ve çok maddede reyi isâbet ettiğinden olur olmaz kusûruna adem-i nazar ile her bâr mazhar-ı nevâziş ve rağbet buyururlar idi. “Hatta erkân-ı saltanat bâmdan şama dek umûr-ı saltanatımı hulûs-ı kalb ile rüyet edüp evkât-ı bakıyye-i yevmiyelerini ba‘zı huzûza sarf ederlerse dahi etmem, Bârî te‘âlâ ile kendüleri bilür” kelimâtı lisân-ı güher-bârlarından terşîh eylediğini ba‘zı mukarribleri nakl ü rivâyet ederler idi. (90a)</span></p>
<h3><a name="bookmark159"></a><span class="font15" style="font-weight:bold;"><a name="bookmark506"></a>Binâ ve Hitâm-ı Câmi‘-i Beylerbeyi</span></h3>
<p><span class="font15">Şehriyâr-ı sütûde-âsâr hayrât ve müberrâta meyi ile tahsîl-i rızâ-yi perverd-gâr fikrinde olduklarına binâen mukaddemâ bir imâret ve vâlâ-tâk inşâsiyle sît-i medîhasm îsâl-i küngüre-i âfâk buyurmuşlar idi. Beylerbeyi nâm mahalde dahi vâlide-i müşfikaları merhûme Râbia Sultan içün bir câmi‘ binâsı irâde ve doksanbir senesi Saferülhayr’ında esbâb ve levâzımı âmâde olunup ağa babası Mustafa Ağa emîn-i binâ nasb u ta‘yîn ve birkaç gün sonra Darbhâne Emîni Hâfız Mustafa Efendi merhûma câ-nişîn olup hâtır-hâh-ı pâdişâhî üzere emr-i binâya dâmen-çîn ve bu hilâlde hayyiz-i hitâma karîn olduğu arz-ı südde-i şehriyâr-ı bâhirü’t-temkîn kılınmış idi.</span></p>
<p><a name="bookmark507"></a><span class="font15">İşbu şehr-i Recebülferd’in yirmibirinci Cuma günü şehinşâh-ı âlî-himmet câmi‘-i mezkûrda edâ-yi salâta mübâderet ve binâ emîni ve dâmâdı İsmet İsmâil Efendi’yi semmur kürkler ilbâsiyle mültefit buyurup câmi‘-i mezkûr müşârünileyhe nisbet ve hâsıl olan sevâb rûh-ı latiflerine hibe olunmak emr-i hümâyûnu işâ‘at olundu. Bu sebeble câmi‘-i mezkûr etrâfı buyût ve sâhilhâneler ile ma‘mûr ve âbâd ve hamâm ve dekâkîn ve tâhûne ve besâtîn ile nümûne-nümâ-yi îrem-i zâtü’l-imâd olup lâzım gelen evkafı bâligân-mâ-belag tesviye ve tanzim ve mâh be-mâh erbâb-ı vezâife tevzî‘ ve taksim olunarak katı çok kimseye bâ‘is-i nef-i azîm oldu.</span></p>
<h3><a name="bookmark160"></a><span class="font15" style="font-weight:bold;"><a name="bookmark508"></a>İhsân-ı Vezâret be-Râif İsmâil Bey</span></h3>
<p><span class="font15">Bir zaman ata-bey-i devlet ve rey-i rezîn-i isâbet-karîni ile müşkilât-ı mesâlih-i (90b) devleti ber-vefk-i dil-hâh rüyete berzede-dâmân-ı ikdâm ve gayret olan reisülküttâb-ı sâbık İsmâil Bey-Efendi, Derviş Paşa gadriyle Kıbrıs’a iclâ ve hakkmda ağrâz u nefsâniyet icrâ olunmuşidi. Sevâbık-ı hidmeti taraf-ı hümâyûna tezkâr ve Kıbrıs’tan Sakız cezîresine ityân ile mirat-i hâtırından izâle-i gubâr-ı vahşet ve nifâr kıhnup zımnen Asitâne’den teb‘îd ve zâhiren ünvân-ı ikbâlini tecdîd zemini ile vezârete istihkakı sevk u tergîb ve Mısır Eyâleti</span></p>
<p><span class="font15">Bâ-rütbe-i vezâret tarafına tevcih ile iltizâm-ı semt-i tatyîb olunup iktizâ eden hifati müderrisîn-i kirâmdan mahdûm-ı necâbet-lüzûmu olan İsmet İbrâhim Bey-Efendi’ye vekâleten teşrifâtî efendiye iksâ ve tevcih ve memuriyet emri mahdûm-ı mûmâileyh tarafından savb-ı müşârünileyhe ba‘s u isrâ olundu.</span></p>
<h3><a name="bookmark161"></a><span class="font15" style="font-weight:bold;"><a name="bookmark509"></a>Azl ü Nasb-ı Sadrıazam</span></h3>
<p><span class="font15">Kapucubaşılıktan def a-i kethüdâ-yi sadâret-penâhî ve çok geçmeden vekâlet-i mutlaka ile nâil-i avârif-i nâ-mütenâhî olan Dârendeli Mehmed Paşa müsinn ü ihtiyâr ve rişte-i hevâ vü hevesi münkati<sup>1</sup> bir pîr-i kâr-güzâr olmak ihtimâliyle makâm-ı ulyâ-yi sadârete sezâ-vâr göıülmüşidi. Birkaç mâh kadar batâne-i ahvâli mestûr ve kendüden devlete nâfı‘ umûr-ı azîme zuhûru muntazır-ı erbâb-ı akl u şu‘ûr iken yirmibir mâhdan ibâret Olan eyyâm-ı sadâretinde cüz’î ve külli bir hidmet-i müfîdeye muvaffak olmayup sû-i kurenâ mülâbesesiyle niyet ettiği umûr mu‘allelün-bi’l-garaz ve görmediği mesâlih-i hâlin ani’l-ivâz olduğundan fazla ibtidâ-yi sadâretinde (91a) “ne alur ne veririm” da‘vâsin edüp ahad-i ahdeynin şuhh u imsâk tarafım iltizâm ve diğerine dayanamayup etrâftan hayli şey iğtinâm eyleyüp bâ-husûs azlinden çend-rûz mukaddem fevt olan hazînedârı bir merd-i kem-hired ve mezbûb ve vekâhet ve sefâhet ile ma‘yûb iken merkuma her hâlde mağlûb olup sevk ettiği mekkâre umûru tesviyeye mecbur ve yüzünden vâfir kimseler mağdûr olup bundan böyle sadrında temkin olunsa devlete bir fâide ve halka bir menfa<sup>1</sup> at-i zâide terettüb etmeyeceği ma‘lûm-ı hümâyûn •olduğuna binâen azli ızmâr ve Şâban-ı şerifin sekizinci günü yed-i râşe-dârından mühr-i hümâyûn nez‘ olunup Bozcaada’ya tesyâr olundu.</span></p>
<p><span class="font15">Yeniçeri ağası olan Mehmed Ağa’nm mirat-i kalbi gayyâr-ı gıll ü gışdan pâk ve memûr olduğu hutûbun hail ü akdinde sâhib-i hûş ü idrâk olup yeniçeri ağalığının iki defasında dahi memdûh ve nâm-ver ve bu esbâb ile her tavrı muvâfık-tab‘-ı pâdişâh-ı bahr ü berr olduğuna binâen yevm-i mezkûrda dest-i ihlâs-peyvestine mühr-i hümâyûn teslim ve selefinin illet-i azli vicâhen ifade ve tefhim olunup, serhadler ahvâline takayyüd ve ihtimâm ve alelhusûs der-dest-i nizâm olan Kırım keyfiyetine nazar ile def-i şikâk u hisâm etmek tenbîhâtı zîb-i sâmi‘a-i şu‘ûru ve akdem-i şevârid-i umûru kılındı. Bu takrîb yeniçeri ağalığı münhal olup kul kethüdâsı olan îbrâhim Ağa Yeniçeri ağası nasb ve ocağ ricâli bu silsileden istîfâ-yi hazz ile sunûf-ı meserret celb eylediler.</span></p>
<h3><a name="bookmark162"></a><span class="font15" style="font-weight:bold;"><a name="bookmark510"></a>Nakl-i Hümâyûn be-Saray-ı Âmire</span></h3>
<p><span class="font15">Hevâlarda bürûdet ve cevv-i hevâda kesâfet zâhir ve Beşiktaş (91b) Sâhilsarayı’nda fî-mâ-ba‘d ikâmet müte‘azzir olduğuna binâen Şâban-ı şerifin onbirinci yevm-i hamiş Saray-ı Cedîd-i âmireye nakl ü hareket ve kudûm-i meyâmin-lüzûm-ı şâhâne ile evcâ-yi ferah-fezâ-yi nümûne-nümâ-yi kıt‘a-i cennet buyurdular.</span></p>
<h3><a name="bookmark163"></a><span class="font15" style="font-weight:bold;"><a name="bookmark511"></a>Azl ü Nasb-ı Mektûbî-i Sadr-ı âlî</span></h3>
<p><span class="font15">Sadrıazam mektubcusu olan Mehmed Nâmık Efendi’nin hüner ü ma‘ârifte eli olup hidmetinin recüli iken sadr-ı sâbıka hemşehrilik münâsebeti ile ittisâli hidmet-i mezkûreden bâ‘is-i infisâli olup mektûbî baş halîfesi olan Abdullah Berrî Efendi o hidmet ile kesb-i şeref ve dağ-zen-i kalb-i selef oldu.</span></p>
<h3><a name="bookmark164"></a><span class="font15" style="font-weight:bold;"><a name="bookmark512"></a>Vukü‘-ı Harîk</span></h3>
<p><span class="font15">Şâban’ın onikinci gecesi Kumkapı Nişancısı Câmi‘ine karîb bir mahalden âteş zuhûr edüp sekiz saat kadar o havâli sûzân ve nice eshâb-ı buyûttan tüvân-ger sarrâflar müflis ve nâ-tüvân oldu.</span></p>
<h3><a name="bookmark165"></a><span class="font15" style="font-weight:bold;"><a name="bookmark513"></a>Azl-i Kethüdâ Bey</span></h3>
<p><span class="font15">Azl ü nasb-ı sadâret vukü‘unda hidemât ve menâsıb-ı devletin ba‘zen inhilâli âdete karîb bir ma‘nâ olduğuna binâen kethüdâ-yi sadr-ı âlî olan Süleyman Feyzi Efendi dahi azl olunup serdârlar kâtibi iken dâhil-i dâire-i ricâl-i devlet ve el-yevm tersâne-i âmire emâneti ile dil-sîr-i ni‘met-i rağbet olan Mustafa Efendi’nin kethüdâlığı cinsiyet hasebiyle tab‘-ı sadâret-penâhîye muvâfık olup şehr-i mezkûrun ondördüncü Pazar günü kethüdâlık câh-ı refî‘iyle kesb-i mübâhât ve selefi tersâne emâneti ile tahsîl-i azmâyiş-i menâsıb ü derecât eyledi.</span></p>
<h3><a name="bookmark514"></a><span class="font15" style="font-weight:bold;"><a name="bookmark515"></a>Vezâret-i Kethüdâ-yi Bevvâbîn Mustafa Ağa ve Nâmzedî-i O be-Şah-Sultan-ı Aliyyetü’ş-şân</span></h3>
<p><a name="bookmark516"></a><span class="font15">Ağa-yi mûmâileyh an-asl dâire-i hümâyûna müntesib ve ba‘de’l-cülûs (92a) sunûf-ı inâyeti müktesib olduğundan başka birâderi el-yevm silâhdâr-ı hazret-i şehriyârî ve cihet-i takarrüb ile kabz u bast-ı umûr-ı devletin medârı olmak hasebiyle birâderi mûmâileyhin tevakkud-ı necm-i rif ati hülâsa-ı merâm ve buğyeti olup hakkında takdîm-i mukaddemât-ı merâm ve vezâret ve Rakka Eyâleti’yle bekâm ettikten sonra hüdâvendigâr-ı sâbık cennet-mekân Sultan Mustafa Han merhûmun benât-ı kirâm-ı iffet-simâtlarmdan Şah Sultan Hazretleri’nin dahi vakt-i izdivâcı idrâk etmiş bulunmağla devleti sıhriyete dahi şâyân görülüp münhal olan kapucular kethüdâhğmı Selim Ağa istihsâl ve uhdesinde bulunan matbah emâneti ile Kirli İbrâhim Efendi tathîr-i dâmân-ı âmâl eyledi.</span></p>
<h3><a name="bookmark167"></a><span class="font15" style="font-weight:bold;"><a name="bookmark517"></a>İhrâc-ı Mevâcib-i Kısteyn ve İcrâ-yi Rüsûm-ı Bâliye</span></h3>
<p><span class="font15">Yirmiyedi tarihinden beri Ramazân-ı şerîfde tertîb-i dîvân mesbûk olmayup istînâf-ı tavr-ı kadîm hâtır-güzâr-ı sâhib-i tâc ü dîhîm olup, dîvân-ı âlîde çaşni-yâb-ı lezâiz-i et’ime olanlar hân-ı vasî‘ü’n-nevâl-i şehen-şâhîden hisse-mend olmak dahi matlûb olduğuna binâen kul tâifesine</span></p>
<p><span class="font15">Dilber kaçan ki nâz ile düşnâm-ı ter verir</span></p>
<p><span class="font15">İftâr vakti ağıza söğüşten hayır verir.</span></p>
<p><a name="bookmark518"></a><span class="font15">Ma‘nâsmdan münba‘is katı çok söğüş ve nân ihzâr ve herkes hissesini iftara saklamak ve şâir erkân-ı devlet dahi dîvân ta‘âmlarmı konaklarına göndermek tertîbâtı istikrâr bulup tevzî‘-i mevâcib akabinde bu resm-i mergüb icrâsiyle celb-i kulûb kılındı.</span></p>
<h3><a name="bookmark168"></a><span class="font15" style="font-weight:bold;"><a name="bookmark519"></a>Akd-i Şah Sultan</span></h3>
<p><span class="font15">Rakka Eyâleti ile dâhil-i silkü’l-leal ve vüzerâ-yi izâm olan Mustafa Paşa’ya tevkî'ilik tevcihi ile (92b) Âsitâne-i sa‘âdet’te ikâmeti irâde ve Şah Sultan’ın müşârünileyhe akd olunması karâr-dâde ve işbu şehr-i Ramazan’m onuncu hamîs günü şeyhülislâm efendi ve şâir huzûrları mu‘tâd olanlar Saray-ı hümâyûn’a da‘vet olunup Mustafa Paşa tarafından tertîb olunan nuküd ve cevâhir ve şekerleme ve müte‘addid nahl dahi tevârüd etmiş <a name="bookmark520"></a>bulunmağla vakt-i muhtâr hulûlünde şeyhülislâm efendi tarafından eınr-i mesnûn akd-i temhîd ve şevher ve arûs taraflarından ihzâr olunan kürkler ilbâsiyle izz ü rif at tarafeyn bâlâ-ter ve mezîd kılındı.</span></p>
<h3><a name="bookmark169"></a><span class="font15" style="font-weight:bold;"><a name="bookmark521"></a>Azl ü Nasb-ı Şıkk-ı evvel</span></h3>
<p><span class="font15">Defterdâr-ı vakt bulunan Haşan Efendi lâübâlî-meşreb ve tavrı bü’l-aceb bir kimse olup</span></p>
<p><span class="font15">[Mısra]a:<a name="footnote80"></a><sup><a href="#bookmark522">80</a></sup><sup></sup></span><span class="font15" style="font-style:italic;">V </span><span class="font3" style="font-variant:small-caps;">cAm</span></p>
<p><a name="bookmark523"></a><span class="font15">mefhûmuna mâ-sadak ve emvâl-i mîrîde olan cerh ü ta‘dîli dahi kânûn-ı akla gayr-i evfak olduğundan gayri âm-ı mâzîde ihrâc olunan mevâcibde zuhûr eden kusûru bâ‘is-i güft ü gû-yi sipâh olduğu dahi bâlâda nigâşte-i sahîfe-i tahrîr ve bu esbâb ile azli cây-gîr-i zamîr olmuşidi. Defterdâr mektûbcusu olan Elhac Mustafa Efendi’nin fenn-i defterîde olan mahâreti gûş-zed, veliyy-i devlet ve şehr-i mezkûrun onaltmcı günü şıkk-ı evvel defterdârlığiyle vâsıl-ı ser-menzil-i rif at oldu.</span></p>
<h3><a name="bookmark170"></a><span class="font15" style="font-weight:bold;"><a name="bookmark524"></a>Vefât-ı Sâliha Sultan</span></h3>
<p><span class="font15">Hemşîre-i muhtereme-i hazret-i cihândârî bir müddetten berü illet-i istiskâ ile ser-nihâde-i bâlîn-i bîmârı olup giderek illeti mütezâyid ve efzûn ve tebdîl-i hevâya tâlib olduğu dâhil-i sem<sup>1</sup>-i hümâyûn olup, civâr-ı Hazret-i Hâlid’de vâki<sup>1</sup> sâhilhânesine azîmet içün mezûn olmuşidi.</span></p>
<p><a name="bookmark525"></a><span class="font15">Hareket-i gerdûneden müteezzî (93 a) olduğuna binâen taht-ı revân ile yalısına vâsıl ve birkaç günden soma dâr-ı ukbâya müntakil oldu. Bu haber-i bârid taraf-ı hümâyûndan sadrıazama vârid olup müşârünileyh ve tevkı‘i paşa ve ocağlar ağaları ve şâir huzurları kânûn olan zevât Hazret-i Hâlid’de içtimâ<sup>1</sup> ve şeyhülislâm efendi münharifü’l-mizâc olmak takribi ile adem-i huzûru bâbında istişfâ<sup>1</sup> edüp Anadolu kâdıaskeri bulunan imâm-ı evvel-i sultânîye iktidâ ve salâtı edâ olunup civâr-ı türbe-i mezkûrede o sultân-ı mağfiret-nişân vedi‘a-i hazret-i sübhân kılındı.</span></p>
<h3><a name="bookmark171"></a><span class="font15" style="font-weight:bold;text-decoration:underline;"><a name="bookmark526"></a>Avdet-i Donanma-yi Hümâyûn</span></h3>
<p><span class="font15">Kırım gailesini râbıta-i sulh halel-pezîr olmayacak sûrette ber-taraf etmek memûriyeti mukaddemâ kapudan paşa ile Kırım seraskerinin gerden-bend-i himmetleri kılındığına binâen kapudan paşa bâlâda işâret olunduğu veçhile Karadeniz boğazından çıkup Sinop limanına dâhil ve serasker paşayı asâkir-i vâfire ile alup Kırım sevâhiline vâsıl oldukta tarafeyn askeri hıtta-i Kırım’a adem-i duhûl ile Tatar müntahablarm han etmek ve Karadeniz’de Rusya donanması geşt ü güzâr eylememek meşrût iken Kırım halkına cebr ü ikrâh ve menfurlan olan Şâhin Giray’ı hanlık mesnedine ik‘âd içün ülke-i mezbûreye sevk-i sipâh-ı îcâb-ı muhârebe edüp Tatar’dan katı çok kimse itlâf u ifiıâ ve bu sebeble kavm-i mezbûr dergâh-ı hilâfet-penâhîye medîd-i iştikâ edüp meb‘ûslariyle isti‘âne ve istimdâd ve cihet-i vahdet-i islâmiye mülâbesesiyle merkumlara imdâd mûcibât-ı şer‘iyeden olup Devlet-i aliyye askeri dahi bi’l-muvâzene (93b) Kırım’a duhûl ile def-i mübâgaze ve müşâhene ve Rusyalu tarafindan âsâr-ı husûmet bedîdâr olduğu halde donanma-yi hümâyûn cüyûş-ı âhen-pûş ile meşhûn ve alelhusûs ma‘iyet-i seraskerîde olan cünûd rîg-i beyâbândan efzûn olmağla bi’l-ıztırâr cenge ibtidâr ve şîve-i takdirine ise âşikâr olacağı ma‘nâlariyle Rusya sergerdesine bir kıt‘a mektûb tahrîr ve mahsûs bir âdem ile tesyîr etmişler idi.</span></p>
<p><span class="font15">Sergerde-i mesfûr hiyel-i Efrenc’den ma‘dûd olan nezârete ahvâlini beyân ve kırk gün mürûr etmedikçe mektûb ve meb‘ûsu almak dâhil-i hayyiz-i imkân olmadığını ifade ile zımnen imrâr-ı vakt ü zamân eylediğinden fazla sevâhilden birine yanaşup su alınmak iktizâ ettikte mümâna'at üzere olacağını dahi işrâb ve bu vaz‘-ı garîbden harb tahakkuk eyleyeceği bî-irtiyâb olduğunu müşârünileyhimâ bundan akdem arz-ı pâye-i serîr-i hilâfet-meâb etmişler idi.</span></p>
<p><span class="font15">Madde-i serbestiyet rızâ-yi Tatar’a tevfîk ve Rusya askeri Kırım’dan çıkmak maslahatı içün Taman veyâhud âhar mahalle ordu nasb edüp Rusyalu’dan adâvete dâir evzâ‘ nümâyân oldukta, nakz-i ahde tâife-i mezbûre bâdî olup havi ü kuvvet-i kahhâr lem-yezele i‘tizâd ile kişver-i Kırım’ı müceddeden feth ü teshir ve âğâz-ı mukavemet eden a‘dâyı tu‘me-i şîr-i şemşîr etmek keyfiyeti müşârünileyhimâya bast u tahrîr olunup emr olunduğu vech-i vecîhle asâkir-i mansûre feth-i şakka-i hareket ve Kefe sularında Rusya donanmasına müsâdefet ve kavm-i mesfûr fesh-i sulhü devlete isnâd içün husûmete müte‘allik bir vaz‘-ı nâ-hencâr izhâr etmediklerinden (94a) fazla cürmâniye kabilinden olan lâbe-i Frengiyi ihtiyâr ve mu‘âmele-i dostâne ile verâ-yi donanma-yi hümâyûndan güzâr eylediler. Müşârünileyhimâ dahi Kefe’ye vusûl ile yurd-ı mahallî ve tahassun edecek bir mevki<sup>1</sup>-i münâsib tedâriki ile iştigâl edüp bu hâl Rusyalu’ya sebeb-i endîşe ve hayâl olup ilel-i vebâiyeden ictinâb sûretiyle devlet askerinin hurucunu tehcîn ve ısgâ olunmadığı takdirde üç günlük mesâfede mukîm olan Generallerine ifade-i hâl ve istirhâsa mecbûr olduğunu tebyîn edüp, haber gidüp gelince hevâlarda fuhûlet ve emvâc-ı deryâda tahalhul ve galizat bedîdâr ve donanma-yi hümâyûnun fî-mâ-ba‘d o havâlide istikrârı mûcib-i terettüb ihtâr olacağını müşârünileyhimâ tahkik ve husûl-i maddeyi âm-ı kâble ta‘lîk ile Kefe pîşgâhmda fekk-i lenger-i ikâmet ve serasker paşa Sinob’a ve kapudan paşa Asitâne-i aliyye’ye gelüp macerâyı nakl ü hikâyet eyledi.</span></p>
<p><span class="font15">Velhâsıl Devlet-i aliyye mübtelâ-yi garâmet-i mâliye olarak cem‘-i asker ve it‘âb-ı sunûf-ı leşker edüp &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;cM<sup>1</sup> </span><span class="font15" style="font-style:italic;">o*</span></p>
<p><a name="bookmark527"></a><span class="font15">mefhûmu üzere tedârükât-ı kaviyyesi takdir mümteni‘ü’t-tağyîr ile cüz’î ve külli bir faide intâc etmeyüp ber-muktezâ-yi istidrâc Rusyalu maslahatına revâc verüp hasret-keş-i düvel olan hıtta-i Kırım’ın zabt u rabtı esbâbmı tahsil ve giderek Şâhin Giray’ı i</span><span class="font15" style="text-decoration:underline;">k‘âd</span><span class="font15"> ve müddet-i yesîreden sonra tard u ib‘âd ve bundan sonra hıtta-i Kırım O: veçhile âverde-i dest-i fesâd eylediği inşâ-Allah mahallinde zikr ü îrâd olunur.</span></p>
<h3><a name="bookmark174"></a><span class="font15" style="font-weight:bold;"><a name="bookmark528"></a>Vukü‘-ı Tevcihât ve Zikr-i Musâheret</span></h3>
<p><span class="font15">Tevkî‘î paşa (94b) Şevval’in beşinci günü tevcihât vâki‘ olup Çavuşbaşı Ahmed Nazif Efendi Darbhâne’ye nakl ve Rûhî Süleyman Ağa hidmet-i mezkûreye vasi olunup şâir menâsıbm ba‘zısı ibkâ ni‘metine inâle ve ba‘zısı tevcîh-i cedîd ile erbâbma ihâle olunup mansıbdan eyis ü nevmîd olanlar dahi atâyâ-yi ber-mezîd-i şâhâne ile iktisâb-ı iş ü ragîd eylediler.</span></p>
<p><span class="font15">Şah Sultan hazretlerinin tevkî‘î paşaya in‘ikâdı bâlâda ketb ü ifade olunmuşidi. Otuzbir gün sonra zifaf maslahatına mübâşeret ve Şevval’in onbeşinci günü sadrıazam ve şeyhülislâm efendi ve kapudan paşa ve sadreyn ve eshâb-ı menâsıb bi-ecma‘ihim Saray-ı hümâyûna da‘vet olunup dârüssaâde ağası odası etrâfında intizâr ve müşârünileyhâ Harem-seray-ı</span></p>
<ul style="list-style:none;"><li>
<p><span class="font14"><sup>67</sup> Ok yaydan bir defa çıktıysa şayet, insan kendini nasıl koruyabilir. <a name="bookmark529"></a></span><span class="font15">hümâyûndan gerdûne süvâr izz ü i‘tibâr olunduğu hîn-i âlây-i dil-fırîb tertîb olunup herkes alâ-merâtibihim pîş-rev-i cenâb-ı sultânî ve o dürr-i akıleyi saray-i âlîlerine îsâl ile itmâm-ı hidmet-i nigeh-bânî edüp ba‘de’l-işâ o neyyireyn-i semâ i‘tilâ yek-diğer ile iltikâ ve ferdâsı şehriyâr-ı gîtî-ziyâ resmen Sarây-ı Sultânî’ye şeref-bahş-i vusûl ve birkaç saat ikâmetten sonra sarây-ı behişt-âsâlarma avd ü kufûl buyurdular.</span></p></li></ul>
<h3><a name="bookmark175"></a><span class="font15" style="font-weight:bold;"><a name="bookmark530"></a>İrtihâl-i Şehzâde Sultan Ahmed</span></h3>
<p><a name="bookmark531"></a><span class="font15">Hâkan-ı zamân hazretlerinin Sultan Ahmed nâmiyle mevsûm olan şehzâde-i vâlâ-nesebleri birkaç gün illet-i hummâya mübtelâ ve müdâvât-ı etibbâ kâr-ger-i sıhhat ü şifâ olmayup Şevval’in yirmiyedinci Salı günü o andelîb-i gülşen-i ratîb-i devlet tâir sû-yi cennet olunup mukaddemâ Bağçe (95a) kapusu’na karîb mahalde bi’l-ibtiyâ medfen ittihâz olunan mevzi‘a îdâ‘ olundu.</span></p>
<h3><a name="bookmark176"></a><span class="font15" style="font-weight:bold;"><a name="bookmark532"></a>Tertîb-i Dîvân ve Ruh-sâ-yi Sefîr-i Venedik ve Felemenk</span></h3>
<p><a name="bookmark533"></a><span class="font15">Be-atabe-i pâdişâh-ı zamân bir müddetten berü Asitâne’de mukîm ve rehrev-i ka‘r-ı cahîm olan Felemenk elçisine câ-nişîn olan elçi ile Venedik’li tarafından tecdîd olunan elçi şehr-i Zilkade’de iki defa tertîb olunan dîvân-ı mu‘alla-erkânda alâ-hide takbîl-i südde-i sa‘âdet ile vâsıl-ı ser-menzil-i mefharet oldular.</span></p>
<h3><a name="bookmark177"></a><span class="font15" style="font-weight:bold;"><a name="bookmark534"></a>Tevcîhât-ı Vüzerâ ve Sadr-ı Anadolu Şüden-i Mehmed Ârif Efendi</span></h3>
<p><span class="font15">Bilfiil tevki<sup>1</sup>-i olan Rakka Vâlisi Vezîr Esseyyid Mustafa Paşa’nın Aydın Sancaği’yle ayn-i ibtihâcı tenvîr ve Rakka Eyâleti ile Bender başbuğu olan Seyyid Haşan Paşa’nın diraht-ı ikbâli bâr-âver ü tesmîr kılmup, İç-il Hükümeti sâbıka Mısır Vâlisi İzzet Mehmed Paşa’ya taklîd ve İnebahtı muhâfazasiyle sadr-ı sâbık Dârendeli Mehmed Paşa’nın câme-i vezâreti tecdîd olundu. Anadolu kazaskeri olan imâm-ı evvel-i sultânî Mehmed Efendi itmâm-ı müddet ve gurre-i Zilhicce’de Hekimbaşı Ârif Mehmed Efendi sadâret-i Anadolu’yla ihrâz-ı dest-mâye-i rif at eyledi.</span></p>
<h3><a name="bookmark178"></a><span class="font15" style="font-weight:bold;"><a name="bookmark535"></a>İrtihâl-i Safiye Sultan</span></h3>
<p><a name="bookmark536"></a><span class="font15">Sulb-i Mustafa Hânî’den bin yüz on târihinde mahmiye-i Edirne’de vücûd-yâfte olan Safiye Sultan Hazretleri seksenbeş sene safâ-yi hâtır ile mu‘ammer ve mâh-ı mezkûrda vücûd-ı nâzeninleri şiken-i insıbâb ile mükedder olup birkaç gün müdâvât ile iştigâl olundiyse dahi fâide-mend olmayup dâr-ı âhirete intikâl ve istîfâ-yiömr-i seri‘ü’z-zevâl eyledi. Kânûn üzre techîz (95b) ve tekfin ve Sultan Süleyman Câmi‘i hazîresinde ihzâr olunan lahde temkin olundu.</span></p>
<p><span class="font15">Tertîb eyledikleri vakfın nemâsmdan idâre olunmak üzere Ayasofya ve Sultan Mehmed ve Sultan Bayezid ve Vâlide câmi‘lerinde dersiye ve va‘ziye ve du‘â-gûy vazifeleri ta‘yîn ve fazla-i vakfdan ahâlî-i Haremeynü’ş-şerîfeyn’e her sene surre göndermek hayrâtiyle celb-i rızâ-yi Rabbü’l-âlemîn eylediğinden gayri Lutfi Paşa Mahallesi etrâfmda müceddeden çeşme binâ ve li-vechi’l-lah mâ-i leziz icrâ ve nice eytâm ve erâmilin müşkilât-ı umûr-ı zarûriyelerini vâsıta-i cûd u inâyeti ile sehl ü âsân ve katı çok âciz ve bî-nevâyı hafr-ı âbâr ile sîr-âb-ı lutf u ihsân eylediği müstağni ani’l-beyândır.</span></p>
<p><span class="font15" style="font-weight:bold;">Vekâyi‘-i Sene Süls ve Tis‘în ve Mie ve Elf</span></p>
<p><span class="font15" style="font-weight:bold;">İbkâ-yi Vezâret Livadyalı Haşan Paşa</span></p>
<p><a name="bookmark537"></a><span class="font15">Müşârünileyh sefer hilâlinde asker sürücüsü olup memûriyetini icrâda cân-sipâr ve ne mahalle ta‘yîn olundise nakdine nisâr-ı iktidâr olup kesret-i vüzerâ illetiyle iki defa vezâreti ref olunup emeği hebâ olmuşidi. Esmâ Sultan aliyyetü’ş-şân tarafından Sultan Kethüdâsı Mehmed Efendi vesâtatiyle Safer’in dokuzuncu günü vezâreti ibkâ ve Eğriboz Sancaği’yle necm-i ikbâli pür ziyâ kılındı.</span></p>
<h3><a name="bookmark181"></a><span class="font15" style="font-weight:bold;"><a name="bookmark538"></a>Vilâdet-i Şehzâde Sultan Süleyman</span></h3>
<p><span class="font15">îşbu Saferülhayr’m yirmisekizinci Charşenbih günü maşrık-ı saltanattan bir âftâb-ı âlem-tâb eşi‘a-rîz-i sâha-i vücûd ya‘ni sulb-i pâk-i şehen-şâhîden bir şehzâde-i hümâyûn baht-ı gehvâre-zîb-i ta‘ayyün ve şühûd olup Sultan Süleyman ismiyle nâm-dâr ve bu haber-i meserret-âsâr Dârüssaâde ağası vesâtatiyle (96a) sadr-ı âlî-mikdâra ihbâr olunup, tehniyet-i vilâdet-i hümâyûna müsâra‘at ve donanmadan kâffe-i nâsa sirâyet eden garâmetten vikâyet zımnında fakat tebşîr ile iktifa ve bu zeminde memâlik-i mahrûseye neşr-i evâmir-i meserret fehvâ kılındı.</span></p>
<p><span class="font15">Seyyid Kemal Gaznî’<a name="footnote81"></a><sup><a href="#bookmark539">81</a></sup><sup></sup>nin altı veçhile istihrâc olunan târihidir:</span></p>
<p><span class="font13">Jjlc. 1 </span><span class="font3" style="font-variant:small-caps;">.üm</span><span class="font13"> 'j. ^*41^ &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;U1... dıK</span></p>
<h3><a name="bookmark182"></a><span class="font15" style="font-weight:bold;"><a name="bookmark540"></a>Men‘-i Sefâin-i Efrenc ez-Bahr-i Süveyş<a name="footnote82"></a><sup><a href="#bookmark541">82</a></sup><sup></sup></span></h3>
<p><a name="bookmark542"></a><span class="font15">Efrenc tâifesinin Cidde benderine tevârüdleri mahdûd ve bahr-i Süveyş’in âhar mahallerine iyâb ü zihâbları mernnû<sup>1</sup> ve merdûd iken ümerâ-i Mısriyye’den olup mukaddemâ ref-i livâ-i bagy ü şekâ eden Ali Bey’in eyyâm-ı tuğyânında îngilizlü’nün bir kıt‘a sefinesi Süveyş iskelesine gelüp er-reşâ reşeu’l-hâce fehvâsiyle sefine reisi olan kebr-i le’îm mîr-i mezbûra mikdâr rüşvet ve bertil takdim ve birkaç gün sefîne-i mezkûrenin mersâ-yi Süveyş’te rabt olunmak esbâbım tahkim etmişidi. Giderek bu keyfiyet izn-i âme hami olunarak sevâhilde alâkası olan şâir Efrenc tâifesi dahi âmed-şüd ve bir mahall-i mahsûs binâsını tenzîl-i menzile-i mâlâ-budd edüp bir hân-ı vasî‘ü’l-etrâf binâ ve âtiyede muhakkakü’l-vukü‘ olan mazarratı zu‘m-ı bâtıllarına göre güyâ setr ve ihfa etmişler idi.</span></p>
<p><span class="font15">Madde-i mezkûrede olan mahâzîr-i âkıbet-endîşân-ı umûr taraflarından ve bâ-husûs şerîf-i Mekke cânibinden ihbâr ve tahrîr ve bu semm-i muvakkatin tedbîr-i dil-pezîr ile indifâ‘ı matlûb-ı şehr-yâr-ı kişver-gîr olduğuna binâen İngiliz elçisine reisülküttâb efendi beyân-ı keyfiyet ve ol dahi taleb-i mühlet ile irâde-i devleti kralına imâ ve işâret eyledikte hânın hedm ü tahribi fî-mâ-ba‘d o makûle sefâin (96b) mersâ-yi Süveyş’e tevârüd eylediği hâlde lüsûs-ı bahriye ve korsan sefâini i‘tibâriyle tard u teb‘îd ve mülzem olmadıkları hâlde top ve şâir âlât-ı harbiye ile eczâ-yi sefineleri tebdîd olunmak husûsâtı, kralı tarafından tahrîr olunduğunu memhûr .takririyle resmen ifâde ve filhâl Kapucubaşı Mustafa Ağa Mısır’a firistâde olunup hân-ı mezkûru hedm ve vîrân ve karâr-gîr olan nizâmı ümerâ-yi Mısriye’ye beyân eyledi.</span></p>
<p><span class="font15" style="font-weight:bold;">Zikr-i Tenklh-i Ba‘zı Mevadd ve Tekîd-i Sulh be-Ma‘rifet-i Reisülküttâb-ı Esbak Bâhirü’l-hâc Abdürrezzak Efendi</span></p>
<p><span class="font15">Serbestiyet maddesinin istikrârı zımnında bâlâdan zîre gelince vâki<a name="footnote83"></a><sup><a href="#bookmark543">83</a></sup><sup> </sup>olan ahvâl, mahalleri geldikçe tafsil ve icmâl olunup Râif İsmâil Bey ve Atıfzâde Ömer Vahid Efendi’nin riyâsetleri hengâmmda bu ihtilâlin indifâT mümkün olmayup Devlet-i aliyye bahren ve berren tedârike mecbûr ve ceng kapularm açmakta ma‘zûr olup, ancak Rusyalu Taman Kalesini Devlet-i aliyye tahliye etmeyüp Devlet Giray’ı dahi hilâf-ı şurût han nasb ettiler-zu‘muna zâhib olup mukabele bi’l-misl da‘vâsmı pîş-nihâd ve Kırım’a duhûllerini bu sebebe istinâd ve hâl böyle iken yine safvetten hâli olmadıklarını beyân ve îrâd eylediklerine binâen sâbıka ordu kadısı Müftîzâde Ahmed Efendi ve Reisülküttâb-ı esbak Elhac Abdürrezzak Efendi ve îbrâhim Münib Efendi Rusya elçisiyle birkaç meclis-i mülâkât ve takdîr-i Rabbânî ile def-i muhâsamât ve husûl-i terâzî ve musâfat mümkün ohnayup bilâhire fenn-i muhâverede yektâ ve bu maddelerin cümlesine âşinâ (97a) olan Abdürrezzak Efendi Der-i aliyye’de mukîm França elçisi tavassutiyle münferiden mükâlemeye ta'yîn olunup Aynahkavak’da Rusya murahhası ile tenkîh-i mevadd-ı musâlahaya mübâşeret ve birkaç </span><span class="font15" style="text-decoration:underline;">defa </span><span class="font15">içtimâ<sup><a href="#bookmark543">83</a></sup><sup></sup> ile def-i münâferet-i tarafeyne ikdâm ve gayret ve bilâhire Ö2 saltanata redd ve Rusya askeri doksan güne dek hıtta-i Kırım’dan çıkup memleketlerine rahl-i azimeti şedd ve Tatar’ın külli ve cüz’î umûruna ademve ferdâsı efendi-i mûmâileyh kapuya gelüp a‘lâ bir semmur kürk ilbâsiyle mazhar-ı izz ü şân kılındığından gayri mükâleme kâtibi Beylikçi Esseyyid Mehmed Hayri Efendi’ye ve dîvân tercümânına dahi birer semmur kürk giydirilüp birer gün tefavüt ile ibtidâ Rusya elçisine ve sâniyen França elçisine dahi huzûr-ı sadâret-penâhîde birer (97b) sevb-i semmur iksâ ve bu ahbâr-ı sârre serhadlerde vâki<sup>1</sup> vülât ve hükkâma tahrîr ve inhâ olundu.</span></p>
<div style="border-left:solid;">
<p><span class="font15">râ mer‘alan taraf-ı</span></p>
</div><br clear="all">
<p><span class="font15">Tezyîl: Harb tahakkuku ihtimâliyle henüz tâze cân bulmuş re‘âyâ müceddeden tekâlîf-i seferiyeye mübtelâ olup hudûd u sügûra dahi celb-i asâkir ve tertîb-i zehâir olunup ba‘zısı ta‘cîl ve ba'zısı tecîl olunmuşidi. Fazlı hakk ile ıslâh-ı zâtü‘l-beyn keyfiyâtı tebeyyün ve indifa‘-i şûriş ve ihtilâl hâletleri ta‘ayyün edüp fiıkarâ ve zu‘afânın bâr-girân-ı tekâliften âsûde olması murâd-ı hümâyûn olduğuna binâen, henüz tahsîl olunmayan zehâir ve levâzım-ı şâire tertîb olunan mahallerden afv olunup berren ve bahren vürûd ile isbât-ı vücûd eden cem‘-i ma‘dûd dahi il ve vilâyetlerine rücû‘ etmek bâbmda her cânibe irsâl-i berîd ve her tarafa ısdâr-ı emr-i şedîd kılınarak şehriyâr-ı bâhirü’t-teyîd mazhar-ı du‘â-yi karîb ve ba‘îd oldular.</span></p>
<h3><a name="bookmark544"></a><span class="font15" style="font-weight:bold;"><a name="bookmark183"></a><a name="bookmark545"></a>Reisülküttâb şüden-i Elhâc Abdürrezzak Efendi</span></h3>
<p><span class="font15">Kemâl-i takarrüb ile taraf-ı padişahîye temahhud ve ihtisâs kesb eden silahdâr-ı hazret-i tâcdârî Mehmed Ağa birkaç defa efendi-i mûmâileyhi sırren ihzâr ve akl ü rüşdünü tecrübe ve ihtibâr edüp <a name="footnote84"></a><sup><a href="#bookmark546">84</a></sup><sup></sup></span></p>
<p><span class="font15">mefhûmu üzere zebân-âver-i beyân olduğu tedbîrâtı kabûl ve teslîm ve Aynalıkavak Tenkîh-nâmesi hitâmında riyâset hakkında tasmîm olunduğu sûret-i tebşirde tefhîm etmişidi.</span></p>
<p><span class="font15">Maddeler ber-vefk-i memûl tenkîh ve hüsnünü herkes i‘lân ve tasrîh eylediklerine binâen hakkında sebkat eden va‘d-i cemil incâz ve şehr-i Rebîülâhir’in onbirinci günü mûmâileyh (98a) câh-ı refî‘-i riyâsetle mümtâz kılınup selefi Atıfzâde Ömer Vahîd Efendi hânesinde ikâmet ve meşgül-i du‘â-yi devâm-ı devlet oldu. <a name="footnote85"></a><sup><a href="#bookmark547">85</a></sup><sup></sup>o^û?<sup>1</sup> &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;dil cs^zâde-i tab‘-ı fakir</span></p>
<p><span class="font15">olarak riyâsetlerine nâm-ı târihdir:<a name="footnote86"></a><sup><a href="#bookmark548">86</a></sup><sup></sup> &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;jjll</span></p>
<p><span class="font15">Bekrîzâde’nin dahi altı vech ile istihrâc olunan târihidir.</span></p>
<h3><a name="bookmark185"></a><span class="font15" style="font-weight:bold;"><a name="bookmark549"></a>Zuhûr-ı Harîk</span></h3>
<p><a name="bookmark550"></a><span class="font15">Şehr-i Rebîülâhir’in evâilinde Nahl-bend Mahallesi’ne müsâmit Arabacılar Kârhânesi kurbinden nâ-gâh bir âteş-i ser-keş-inân asmâne peyveste ve o havâlide olanları hayrân ve dem-beste edüp tarafetü’l-aynda Arabacılar ve Tavukçular kârhânelerini ihrâk ve binden mütecâviz sagîr ve kebir hâneleri ifhâ ile sâhiblerinin âh u enînlerin vâsıl-ı küngüre-i çarhına tâk edüp birkaç saat bu hâl-i pür-melâl takarrür ve zuhûr-ı inâyet-i Hakk ile o belâ-yi âsmânî ve kazâ-yi nâ-gehânî zâil olup garâmet-i mâliye ve mülkiyeden vâreste olanlar secde ber-endâz-ı mihrâb teşekkür oldular.</span></p>
<p><a name="bookmark551"></a><span class="font15">Yine bu târihte seyr-i bâğ ü râğ eden küstâhlardan biri Kavak Sarayı’nda kadh-i zinâd ve hâsıl olan şerâresi ihrâka müsta‘id ba‘zı şeye mülâmese ile bi’t-tedrîc harem tarafını îkâd ve itfâsma memûr olanların sa‘yi, müfîd olmayup o câ-yi dil-keş tesîr-i âteş ile berâber hâkister oldu.</span></p>
<h3><a name="bookmark186"></a><span class="font15" style="font-weight:bold;"><a name="bookmark552"></a>Ba‘zı Havadis</span></h3>
<p><span class="font15">Tersâne Emîni Süleyman Feyzi Efendi marifetiyle inşâ olunan sandal ve fülke-i hümâyûn resîde-i mevkı‘-i hitâm olduğu Bâbıâlî’ye ifhâm ve kudûmları mu‘tâd olan zevât hâzır oldukları hâlde (98b) du‘â-yi bekâ-yi eyyâm-ı saltanat tertîl ve zikr olunan fülke ve sandal deryâya tenzil olundu.</span></p>
<p><span class="font15">Maraş etrâfmda iskân olunan aşâir hadlerini tecâvüz ile müştehir ve etrâf ve eknâf nehb ü gâret misüllü evzâTarmdan mütekeddir olduklarından dâire-i hadd ü edebe idhâlleri bir vezîr-i dilîre ihâle olunmak tedbîr olunup, Adana Vâlisi Vezîr Hazinedar Ali Paşa bu maslahatın İbn Becde’si olduğuna binâen Maraş Eyâleti ber-vech-i ilhak tarafına tevcih ve o makûle muzırr-ı ibâd olan eclâf-ı aşâirin icrâ-yi tedîb-i mâ-yelikleri tenbîh oldu.</span></p>
<p><span class="font15">Vezîr, Mîrâhur Mustafa Paşa birâder-zâdesi olup bir müddetten berü yazıcılık hidmetiyle bekâm ve hüsn-i hulk u reftârı pesendîde-i hâss u âm olan Mehmed Bey hakkında mühr-i âtıf-ı şâhâne bâhirü’l-işrâk ve baş muhâsebe pâyesiyle tarîk-i hâcegâna ilhâk ve hilâf-ı âde semmur kürk ile kadr ü i‘tibârı ziyâde kılındığından fazla yazıcılık hidmet-i şerîfesi dahi ibkâ ve bu avâtıf-ı mütetâbiü’z-zuhûr ile mahsûd-ı emsâl ü ekfâ kılındı.</span></p>
<p><span class="font15">Dağistanî Ali Paşa târih-i mezbûrda Karaman Eyâleti’ne şâyân görülüp, selefi Vidin muhâfazasma ta‘yîn ve sâbıka Kars muhâfızı Vezîr Esseyyid İbrâhim Paşa Rakka Eyâleti’nde temkîn olunup, Kars muhâfazası mîr-i mîrândan Abaza Paşazâde Mehmed Paşa’ya ihâle ve riyâz-ı emânîsine cûy-bâr-ı mekârim-i şâhane isâle olundu.</span></p>
<p><span class="font15">Bir zaman mülk-i îrân’da Vekâlet Şah (99a) ünvâniyle Dürre-yi zen tabi nâm u şân olan Zend Kerim bir müddet alil ve sakım olup bu esnâda vefat ve azm-i arasât eylediği Bağdad Vâlisi Haşan Paşa tarafından iş‘âr ve Basra Eyâleti’nin zabtı bâbında fılhâl tarafına emr-i müekked ısdâr olundu.</span></p>
<p><span class="font15">Hân-ı mezbûr mütefekkir-i avâkıb-ı umûr-ı siyâset-i mülkiyede yegâne ve hiyel-i akliyede müfred-i zemâne olup ancak rafz ve ilhâd u fesâd-ı i‘tikâd ile şöhret-gîr ve gadr ü cevr ile hâtır-şiken-i bemâ ve pîr olup a‘dâd-ı eyyâm-ı zindegânîsinde kesret ve dâire-i ömründe vüs‘at olsa idi tevsî‘-i mülk sevdâsiyle mücâvirlerine hayli zahmet vereceği müteyakkm idi. Binâen-alâ-zâlik vücûd-ı bed-bûdunun zevâli sebeb-i râhat-ı âlem ve bâis-i efzâyiş-i âsâyiş-i ümem olmuştur.</span></p>
<h3><a name="bookmark187"></a><span class="font15" style="font-weight:bold;"><a name="bookmark553"></a>Memûriyet-i Vezîr Kapudan Paşa be-Nizâm-ı Cezîre-i Mora</span></h3>
<p><span class="font15">Cezîre-i mezkûrenin an-asl dahi ü hare ve tekâlife dâir umûrları kocabaşıları marifetiyle rüyet olunur iken, seferler takribi ile Amabud tâifesinden cemm-i gafîr cezire-i mezkûrede karâr-gîr ve a‘sâb u urûk-ı re‘âyâya dem-i fâsid gibi hulûl ve murâbaha ve selem tarîki üzere mezbûrlara akçe verüp hadd-i i‘tidâlden hâriç ribh ü nümâ-yi fâhişin edâsı mümkün olmayacak derecelere mevsûl olup bu bâr-ı girâna re‘âyâ mütehammil olmadığından fursat-yâb-ı hezimet olanlar tahlîs-i cân ve olmayanlar rûzân u şebân ve o makûle bî-insâf tâifenin zîr-i şikencesinde nâlân olup Mora vâlileri nizâm-ı beldeden meyûs ve belki eyâdî-i batşelerinde mahbûs ve bu sûrette hâricden bir vezîr-i (99b) celâdet-semîrin ta‘yînini kâr-şinâsân-ı devlet istihsân ve kapudan paşanın memûriyetini herkes âverde-i zebân-ı beyân eylediğine binâen husûs-ı mezkûr müşârünileyhin gerden-himmetine ta‘lîk ve ma'iyetine o havâliye karîb mahallerden vâfir kimse terfik kılımnışidi. Müşârünileyh birkaç gün zarfında levâzımât-ı berriyesini itmâm ve o tarafa tahrîk-i licâm-ı i‘tizâm eyledi.</span></p>
<p><span class="font15">Garibe: Kapudan paşa kurb-i saltanattan çend merhale dür olduktan sonra fevkti olan Vezîr Mustafa Paşa’ya kapudanlık ve kapudan paşaya Mora muhassıllığı tevcih olunmak bâbmda bir kıt‘a hatt-ı hümâyûn sudûr edüp, reis efendi sadrıazama hitâb ve “bu kulunuz kapudan paşayı zulmü içün sevmem<a name="footnote87"></a><sup><a href="#bookmark554">87</a></sup><sup></sup> ve himâye etmem, lâkin nâm u şâm deryâ kapudanhğiyle iktisâb edüp öyle bir cesîm hidmete ta‘yîn olunmuşiken azli intifâ-yi nüfuzuna illet ve vardığı mahalde memûl-i devlet üzere hidmet göremiyeceği zâhirdir” dedikte, sadrıazam cevâba ağâz ve “silâhdâr ağa bu maddenin husûlünü niyâz edüp muhâlefette hücnet ve beyân ettiğiniz mahzûr dahi vârid olup, bunda tedbîr nedir?” dedikte, “filân madde şeyhülislâm efendi ile müzâkere olunacaktır. Bu hücnet müşârünileyhe beyân olunarak def-i esbâbma teşebbüs ve taraflarından silâhdâr ağaya bir tezkere yazdırılup, şimdiki hâlde bu madde ta‘cîl olunmayup müşârünileyhin hitâm-ı memûriyetine tehîr münâsibdir, dedirmek mümkündür” dedikte sadrıazam efendi “Allah râzı olsun ta‘bîriyle rahîbü’s-sadr ve münşerihü’l-kalb olup maddeyi semâ‘an tashîh eylediklerini îmâ ile “tezkereyi tahrîr buyursunlar” deyü tenbîh (100a) ve tekîd ve efendi-i mûmâileyh dahi taraf-ı fetvâ-penâhîye tafsîl-i hâl ve beyân olunduğu veçhile tezkire tahsîl ve irsâl ve kelâmında olan nüfuz-ı tertîb-i mezkûru ibtâl eylediğini merhûm lisânen takrîr ve bi’l-istidrâd bu mahalle kayd u tahrîr olundu.</span></p>
<h3><a name="bookmark188"></a><span class="font15" style="font-weight:bold;"><a name="bookmark555"></a>Hareket-i Donanma-yi Hümâyûn ve Azl ü Nasb-ı Kethüdâ-yi Sadr-ı âlî</span></h3>
<p><span class="font15">Donanma-yi hümâyûnun kâffe-i levâzımâtı tanzîm ve hâzır ve müheyyâ olduğu takriri südde-i sa‘âdete arz u takdim olunmuşidi. İşbu şehr-i Rebîülâhir’in onikinci günü şehriyâr-ı bahr ü berr Yalı Köşkü’ne mukaddem-i şâhâneleriyle zîb ü fer verdiği sâ‘at-i muhtârda donanma-yi hümâyûn mersâ-yi tersâneden ref-i lenger ve top şenliği ederek kulûb-i a‘dâyi dağ-dâr-ı elem ü keder eyleyerek Beşiktaş pîşgâhma güzâr edüp sadrıazam ve şeyhülislâm efendiye ilbâs-ı ferve-i semmur ve kapudan paşa vekiline ve şâir kapudanlara ber-vech-i mu‘tâd hila‘-ı zâhire giydirilüp her biri neş’e-dâr-ı câm-hubûr kılındı.</span></p>
<p><span class="font15">Dokuz mah mikdârı kethüdâlık mesnedinde mukîm olan serdârlar kâtibi demekle ma‘rûf Mustafa Efendi bu hidmet-i hatîrenin recülü olmadığı evliyâ-yi devlete zâhir ve celî olduğuna binâen işbu Cumâdelûlâ’nın onbirinci günü &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;'</span></p>
<p><span class="font15">[Mısr]a‘: &nbsp;&nbsp;&nbsp;&nbsp;&nbsp;&nbsp;</span><span class="font3" style="font-variant:small-caps;">a&amp;Vjş. as</span><span class="font15"> &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;csl &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;i</span></p>
<p><span class="font15">makâliyle azl olunup tezkere-i evvel olan Abdi Efendi yeğeni Elhac j Mustafa Efendi emekdâr-ı devlet ve hüsn-i hulk u safvet-i akide ile pâ-nihâde-i merkez-i şöhret olduğuna binâen yevm-i mezkûrda kapuya da‘vet | ve kethüdâlık câh-ı refı‘iyle melhûz-ı nikâh-ı rağbet kılınup münhal olan j (100b) büyük tezkirecilik silahdâr-ı hazret-i şehriyâriyle nihânî muhâberesi , olan Hamid Halil Efendi’ye mukaddeme-i ta‘ayyün ve zuhûr ve âmedcilik <sup>1 </sup>ile hulefadan Râtib Ebubekir Efendi’nin kalb-i meksûru mecbûr kılındı. &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&gt;</span></p>
<p><span class="font15">Garibe: Reisülküttâb Efendi kısar-ı kametle ma‘lûm ve Râtib Efendi ■ akser-minhu olduğu meczûm olup âmedcilere reisülküttâb bulunanlar hilat Ş ilbâs etmek karîbü’l-ahdde âdet olduğuna binâen mevsim-i sayf mülâbesesiyle reis efendi fılhâl sırtında bulunan ferâcesini mûmâileyhe ilbâs edüp, âmedci efendi gider iken ferâce bir karış yere mâlîde olduğunu müşâhede ve “hainden sümme hamden bizden kasîr âdem var imiş” deyü dervâze-i sürürü güşâde edüp zikr olunan ferâce ise reis efendinin kâmet-i kûtâhında rub‘ zirâ‘ bâlâ-ter olup akl u rüşdü derece-i kemâlde iken bu hâlden bî-haber olduğu muhayyir-i ukül-i havass-ı beşer olup “inşân dâimâ gayrin ayıbına nazar ile kendü ayıbmı görmemek” kaziyyesi bu keyfiyetten nümâyân ve mazmûn câil &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;olsll &nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;&nbsp;V</span></p>
<p><span class="font15">Ezhân-ı ulu’l-ebsâra rûşen ve ayân oldu.</span></p>
<h3><a name="bookmark189"></a><span class="font15" style="font-weight:bold;"><a name="bookmark556"></a>Ba‘zı Havâdis</span></h3>
<p><span class="font15">Sadr-ı sâbık Dârendeli Mehmed Paşa ba‘d-mesâfe sebebi ile înebahtı mansıbından isti‘fâ ve Anadolu taraflarında bir sancağ tevcihi zımnında medd-i yed niyâz ve ricâ edüp İç il Sancaği’yle tatyîb ve Trabzon Eyâleti Canikli Ali Paşa’ya ve tasarrufunda olan Erzurum Eyâleti oğlu Vezir Mikdad Ahmed Paşa’ya tertîb olundu. Cumâdelâhire’nin yirmiüçüncü günü tertîb</span></p>
<ul style="list-style:none;"><li>
<p><span class="font14"><sup>75</sup> &nbsp;&nbsp;&nbsp;“Ey sinek, Simorg’un sahası senin saldırı meydanın değildir!”.</span></p></li>
<li>
<p><span class="font14"><sup>76</sup> &nbsp;&nbsp;&nbsp;İnsanların ayıplarına küçümseyerek bakma, önce kendi giyindiğin ayıp elbisene bir dön de bak.</span></p></li></ul>
